གླེང་གཞི།རིག་པའི་གནས་བཅུའམ་བཅུ་ཕྲག་རིག་གནས་ཞེས་པ་ནི་བོད་མི་་་་རིགས་ཀྱིས་འཇིག་རྟེན་སྤྱིའི་ཕན་བདེའི་གཞི་མར་གྱུར་པའི་བློའི་རིག་པ་་་་་་མཐའ་དས་གི་སྤྱི་ལ་བཏགས་པའི་མིང་ཞིག་ཡིན་ཏེ། དེ་ལ་དབྱེ་ན་སྒྲ་རིག་པ་དང་། བཟོ་རིག་པ། གསོ་བ་རིག་པ། ཚད་མ་རིག་པ། ནང་དོན་རིག་པ་སྟེ་རིག་གནས་ཆེ་བ་ལྔ་དང་། སྙན་ངག་དང་། མངོན་བརྗོད། སྡེབ་སྦྱོར།ཟློས་གར། སྐར་རྩིས་ཏེ་རིག་གནས་ཆུང་བ་ལྔ་སོགས་བསྡོམས་པས་བཅུ་རུ་གཞལ་ཏོ། །དེ་ཡང་སྒྲ་རིག་པ་ནི་རྗོད་བྱེད་ཚིག་གི་འཁྲུལ་བ་ཚར་གཅོད་ཅིང་སེལ་བར་བྱེད་པའི་རིག་པ་ལ་བྱ་སྟེ། སྒྲ་ཀ་ལཱ་བ་དང་ཙནྡྲ་བ་དང་སྒྲ་དབྱངས་ཅན་མ་ལ་སོགས་པ་དང་བརྡ་སྤྲོད་ཀྱི་གཞུང་དག་ཀྱང་འདིའི་་་་་ལོངས་སུ་འདུས་པར་བཤད་དོ། །བཟོ་རིག་པ་ནི་འདོད་རྒུ་དོན་དུ་གཉེར་བ་རྗེས་སུ་འཛིན་པའི་རིག་པ་ལ་བྱ་སྟེ། དཔེར་ན་ཁང་བའི་བཟོ་བཀོད། ལྷ་རིས་མཛེས་རིས། གསེར་དངུལ་ཟངས་ལྕགས་བཞུ་ཐབས་དང་ལས་སྣོན།སོ་ནམ། ཚོང་གཉེར་ལ་སོགས་གནས་སྐབས་ཀྱི་ཕན་བདེ་དོན་གཉེར་བྱེད་པའི་རིག་པ་གང་ཡིན་ཡང་འདིའི་ཁོངས་སུ་འདུ་བར་བཤད་དོ། །གསོ་བ་རིག་པ་ནི་བྲོ་ནད་རྣམ་པ་སྣ་ཚོགས་ཀྱིས་བཏབ་པའི་ལུས་ཅན་རྣམས་ཀྱི་་་་་་་ནད་ཀྱི་ཟུག་རྔུ་མཐའ་དག་སེལ་བར་བྱེད་ཅིང་། དུས་མ་ཡིན་པར་འཆི་བའི་སྡུག་བསྔལ་གྱི་འཇིགས་པ་ལས་སྐྱོབ་པའི་ནུས་པ་དང་ལྡན་པར་བྱས་ནས་ཚེ་རིང་བ་དང་ནད་མེད་པའི་བདེ་བ་སྒྲུབ་པར་བྱེད་པའི་རིག་པ་སྟེ། དཔེར་ན་1

སྨན་གྱི་རྒྱུད་བཞི་ལྟ་བུའོ། །ཚད་མ་རིག་པ་ནི་རྒྱུ་མཚན་ཡང་དག་ལ་བརྟེན་ནས་རིགས་པ་ཞིབ་མོས་དོན་གྱི་འཁྲུལ་བ་ཚར་གཅོད་ཅིང་སེལ་བར་བྱེད་་་་་པའི་རིག་པ་སྟེ། བོད་བརྒྱུད་ནང་བསྟན་ཚད་མའི་སྐོར་གྱི་གཞུང་མཐའ་དག་འདིའི་ཁོངས་སུ་འདུས་སོ། །ནང་དོན་རིག་པ་ནི་བསླབ་པ་གསུམ་དང་བསྐྱེད་རྫོགས་ཀྱི་ཉམས་ལེན་སོགས་ནང་པ་སངས་རྒྱས་པའི་ཐུན་མོང་མ་་་་་་ཡིན་པའི་ལམ་སྟོན་པའི་རིག་པ་སྟེ། འདི་ལ་བཀའ་བསྟན་གཙོ་བྱས་པའི་གཞུང་ཤིན་ཏུ་མང་ཞིང་། བོད་ཀྱི་གྲུབ་མཐའ་སོ་སོའི་གཞུང་དག་ཀྱང་འདིའི་ཁོངས་སུ་འདུས་སོ། །སྙན་ངག་ནི་སྨྲ་བའི་ཚིག་རྣམས་ལ་ཡིད་དུ་འོང་བའི་ཉམས་ཀྱི་ཁྱད་པར་འདོན་པའི་ཐབས་སྟོན་པའི་ཚིག་རྒྱན་གྱི་རིག་པ་སྟེ།བོད་ཀྱི་སྙན་འགྲེལ་དང་སྙན་རྩོམ་མཐའ་དག་འདིའི་ཁོངས་སུ་འདུས་སོ། །མངོན་བརྗོད་ནི་མིང་གཅིག་དོན་དུ་མར་འཇུག་པ་དང་དོན་གཅིག་ཉིད་་་་་་ཀྱང་མིང་གི་རྣམ་གྲངས་དུ་མས་མངོན་པར་བརྗོད་པའི་རིག་པ་སྟེ། དཔེར་ན་མངོན་བརྗོད་མཁས་པའི་རྣ་རྒྱན་ལྟ་བུའོ། །སྡེབ་སྦྱོར་ནི་ཡི་གེ་ལྕི་ཡང་གི་བྱེ་བྲག་བསྡེབས་ཤིང་སྦྱར་ནས། ཚིག་གི་སྦྱོར་བ་ལེགས་པར་འདོན་པའི་རིག་པ་སྟེ། དཔེར་ན་སྡེབ་སྦྱོར་སྣ་ཚོགས་མེ་ཏོག་ཆུན་པོ་ལྟ་བུའོ། །ཟློས་གར་ནི་སྔོན་བྱུང་གི་གཏམ་རྒྱུད་གང་ཞིག་ལུས་ཀྱི་རྣམ་འགྱུར་རྣམ་པ་སྣ་ཚོགས་་་་དང་། དབྱངས་ཀྱི་བྱེ་བྲག་ཐ་དད་པ་དང་། སྐད་རིགས་སོ་སོའི་རྗོད་བྱེད་རྣམས་ཉེ་བར་དྲངས་ཏེ་གླུ་ཟློས་ཤིང་གར་བྱེད་པའི་སྒོ་ནས་གཟུགས་ཅན་དུ་སྟོན་པར་བྱེད་པའི་སྒྱུ་རྩལ་ཞིག་ལ་བྱ་སྟེ། དཔེར་ན་ཟློས་གར་གྱི་བསྟན་བཅོས་དང་འཁྲབ་གཞུང་ཡོད་ཚད་འདིའི་ཁོངས་སུ་འདུས་སོ། །སྐར་རྩིས་ནི་གྲངས་ཀ་སྣོན་ཕྲི་སྒྱུར་བགོད་ཅི་རིགས་ཀྱིས་གྲངས་ཚད་ཀྱི་འབྲེལ་བ་ཚོ〉་

གཞལ་བའམ། གཟའ་སྐར་དུས་ཚིགས་བརྩི་བ་གཟའ་སྐར་འཕྲོད་སྦྱོར་གྱི་དགེ་དང་མི་དགེའི་འབྲས་བུ་བརྟག་པ་ལ་བརྟེན་ནས་ཀུན་རྫོབ་བླང་དོར་་་་་སྟོན་པའི་རིག་པ་སྟེ། དཔེར་ན་རྩིས་དཀར་ནག་གི་གཞུང་གང་ཡིན་ཡང་འདིའི་ཁོངས་སུ་འདུས་སོ། །གོང་གསལ་གྱི་རིག་པའི་གནས་བཅུའི་བྱེ་བྲག་རེ་རེའི་ཆ་ནས་བཤད་ན་ཕལ་ཆེ་བ་བོད་རང་ལ་གནའ་སྔ་མོ་ནས་ཡོད་ཀྱང་།ལ་ལ་ནི་རིག་པ་ཡོད་ཀྱང་གཞུང་མེད། ལ་ལ་ནི་གཞུང་དང་རིག་པ་གཉིས་ཀ་མེད་པ་བཅས་ཀྱི་དབང་གིས་རིག་གནས་བཅུའི་ཕུང་བོ་ཆ་ཚང་བ་ཞིག་མ་གྲུབ་ལ་རིག་པའི་གནས་བཅུ་ཞེས་པའི་ཐ་སྙད་ཀྱང་འབོད་དུ་མེད་ཅིང་།དེ་དག་ལ་ཡོངས་སུ་བྱང་ཆུབ་པའི་མཁས་པ་ཆེན་པོ་འདི་ཡིན་ཞེས་མཛུབ་མོ་ཀེར་ནས་སྟོན་རྒྱུ་ཡང་མེད་པར་སྣང་ངོ་། །དུས་རབས་བཅུ་གསུམ་པའི་ནང་། རྗེ་ས་སྐྱ་ཀུན་དགའ་རྒྱལ་མཚན་གྱིས་རང་ཉིད་ཀྱི་ཁུ་བོ་རྗེ་གྲགས་པ་རྒྱལ་མཚན་དང་ཁ་ཆེའི་པཎ་ཆེན་ཤཱཀྱ་ཤྲཱི་གཙོ་བྱས་པའི་མཁས་ཆེན་དུ་མ་སློབ་དཔོན་དུ་བསྟེན་ནས་རིག་པའི་གནས་མཐའ་དག་ལ་རིས་མེད་གུས་རྟག་བརྩོན་པས་མཁས་པར་སྦྱངས་པས་བོད་གངས་ཅན་གྱི་ལྗོངས་སུ་འགྲན་པའི་ཟླ་དང་བྲའ་་བའི་པཎྜི་ཏ་ཆེན་པོའི་གོ་་་་འཕང་བརྙེས། དཔལ་ལྡན་ས་སྐྱའི་གདན་ས་ཆེཆོ་་སྣེ་་པོར་ཕྱོགས་བཞི་ནས་བུང་བའི་ཚོགས་འཁོར་བ་བཞིན་འདུས་པའི་སློབ་བུ་རྣམས་ལ་བཅུ་ཕྲག་རིག་་་་་་པའི་གནས་ཀྱི་ཁྲིད་རྒྱུན་ཐོག་མར་སྤེལ་ཅིང་སྲོལ་ཕྱེ་བའི་བཀའ་དྲིན་ལས།ཁ་བ་རི་བའི་ཡུལ་འདིར་ད་གཟོད་རིག་གནས་ཆེ་ཆུང་ཀུནལ་རིས་སུ་མ་་་་་་་ཆད་པར་སློབ་སྦྱོང་བྱེད་པའི་སྲོལ་ཡག་པོ་ཞིག་རིམ་གྱིས་ཆགས་ཤིང་། རིག་པའི་གནས་བཅུ་ལ་མཁས་པའི་པཎྜི་ཏ་ཆེན་པོ་གནམ་གྱིས་ས་ཁེབས་པ་ལྟ་3

བུ་མི་ཉུང་བ་ཞིག་སྔ་ཕྱིར་བྱོན་པ་དང་། རིག་གནས་བྱེ་བྲག་པ་གཅིག་གམ་དུ་མར་སྦྱངས་པ་ཕུལ་དུ་ཕྱིན་ཅིང་ཆེད་དུ་མཁས་པའི་སྨྲ་བའི་དབང་པོ་བགྲང་གིས་མི་ལང་བ་བྱོན་ཏེ། རིག་གནས་དེ་དང་དེ་གསལ་བར་བྱེད་པའི་བསྟན་བཅོས་མང་དུ་མཛད། འཆད་ཉན་གྱི་འཕྲིན་ལས་རྒྱ་ཆེར་སྤེལ་བས།བོད་ཀྱི་རིག་གནས་བཅུ་ཞེས་པ་ནི་མིང་ཙམ་མ་ཡིན་པར་ངེས་པ་དོན་དང་ལྡན་པའི་རིག་གནས་ཕུན་སུམ་ཚོགས་པ་ཞིག་ཏུ་གྱུར། བོད་ཀྱི་བཀའ་འགྱུར་དང་བསྟན་འགྱུར་ནི་ཤེས་བྱ་སྣ་ཚོགས་གཅིག་ཏུ་འདུས་པའི་རིག་་་་་་གནས་ཀྱི་བང་མཛོད་ཆེན་མོ་ཞིག་རེད་ཅེས་ད་ལྟ་འཇིག་རྟེན་ན་རླུང་ལྟར་་་་གྲགས་པ་འདི་ཡང་མདོར་བསྡུས་ན་རིག་གནས་བཅུའི་ཁོངས་སུ་མ་གཏོགས་པ་མེད་པར་མངོན་ཞིང་། བཀའ་བསྟན་གཙོ་བྱས་པའི་རིག་གནས་ཀྱི་བསྟན་བཅོས་རི་བོའི་གཏོས་དང་མཉམ་པ་རང་གིས་མཇལ་ན་དད་པའི་སྤུ་ལོང་གཡོ་བ། གཞན་ལ་ངོམ་ན་ལ་རྒྱའི་སྤོབས་པ་རྒྱས་པ་འདིས་བོད་མི་རིགས་ནི་རིག་གནས་ཀྱི་ལོ་རྒྱུས་རིང་ཞིང་ཤེས་རིག་གི་ལག་རྗེས་ཆེ་བའི་མི་རིགས་ཁྱད་དུ་འཕགས་པ་ཞིག་ཡིན་པ་ར་སྤྲོད་གསལ་པོ་བྱས་འདུག །རང་མི་རིགས་ལ་རིག་གནས་བཅུའི་བང་མཛོད་འདི་འདྲ་ཆེན་པོ་ཞིག་ཡོད་ཀྱང་། ད་ཕན་དེ་ཆ་ཡོངས་སུ་ཚང་བའི་སྒོ་ནས་ཕྱོགས་བསྡུས་དང་ལེགས་སྒྲིག་ཡག་པོ་ཞིག་བྱས་མེད་པས། སྤྱིར་བོད་ལ་རིག་གནས་བཅུའི་གཞུང་དང་བསྟན་བཅོས་ག་ཚོད་ཅིག་ཡོད་པ་དང་། བྱེ་བྲག་ཏུ་རིག་པའི་གནས་རེ་རེར་ཚད་ལྡན་གྱི་གསུང་རབ་གང་དང་གང་དག་ཡོད་ཅེ་ན། ལ་ལ་ནི་ཆོས་ཀྱི་གྲུབ་མཐའི་ལྟ་བ་ཐ་དད་པའི་དབང་གིས་ཀུན་གྱིས་ཁས་ལེན་པ་ཞིག་བརྗོད་དཀའ་ཞིང་། ཁ་ཤས་ནི་ཡུལ་དང་དུས་ཀྱིས་བསྐལ་པས་གསེར་4 ་

ཡིན་ཡང་བོང་བ་བཞིན་དུ་མུན་རྡུལ་གྱི་ཁྲོད་དུ་ལུས་ཏེ་ཁྱབ་གདལ་དུ་མ་་་་་་སོང་ལ། འགའ་ཞིག་ནི་ཆོས་རྒྱུན་མི་གཅིག་པའི་དབང་གིས་ཞེན་རིས་ཀྱི་ཕྱོགས་སུ་འཁྱེར་བའང་ཡོད་པ་བཅས་ཀྱིས་རྐྱེན་བྱས་པས། འདི་ནི་འདི་དང་འདིའོ། །དེ་ནི་དེ་དང་དེ་དག་གོ་ཞེས་གདེང་ཆོད་པའི་ལན་གསལ་བོ་ཞིག་གདབ་དཀའ་བ་ནི་གཞན་གྱི་ཁྲེལ་བའི་གཞི་རུ་མི་འགྱུར་གྲང་སྙམ་སྟེ།གཞི་ནས་བོད་ཀྱི་རིག་གནས་བཅུའི་དཔེ་ཚོགས་ཤིག་བསྒྲིག་པའི་འཆར་་་་གཞི་ཞིག་བཀོད་པ་ལ། མཚོ་སྔོན་ཞིང་ཆེན་ཡུལ་ཤུལ་ཁུལ་ནང་བསྟན་སློབ་གླིང་གི་འགན་འཛིན་སློབ་དཔོན། སྐྱོ་བྲག་དགོན་པའི་མཁན་པོ། བཀའ་བརྒྱུད་པའི་རང་ལུགས་འཛིན་པ་དམ་ཆོས་ཟླ་བ་ལགས་ནས་བཀའ་བརྒྱུད་པའི་རིག་གཞུང་དཔེ་ཚོགས་ཤིག་བསྒྲིག་རྒྱུའི་དགོངས་བཞེད་ཐོག་མར་བཏོན་པ་དེ་འདི་ག་དཔེ་སྐྲུན་ཁང་གི་འཆར་གཞི་དང་མ་གྲོས་རང་མཐུན་་་་བྱུང་བའི་ཁར། རྩོམ་སྒྲིག་པ་སྐལ་བཟང་ལྷ་མོ་དང་ལྷུན་གྲུབ་རྡོ་རྗེ་གཉིས་ཀྱིས་བོད་ཀྱི་གྲུབ་མཐའ་སོ་སོ་ནས་རང་རང་གི་གྲུབ་མཐའ་དེའི་ཚད་ལྡན་་་་མཁས་པས་བརྩམས་པའི་རིག་གནས་བཅུའི་སྐོར་གྱི་ཚད་ལྡན་བསྟན་བཅོས་ཀྱི་མུ་འབྲེལ་དཔེ་ཚོགས་ཤིག་བསྒྲིག་པའི་ཇུས་གཞི་བཏོན། ཇུས་གཞི་དེ་ཡང་སྔ་ཕྱིར་བཀའ་བརྒྱུད་པའི་མཁས་དབང་ཁྲོ་རུ་ཚེ་རྣམ། དགེ་ལུགས་པའི་མཁས་དབང་ཤར་གདོང་བློ་བཟང་བཤད་སྒྲུབ་རྒྱ་མཚོ། ས་སྐྱ་པའི་མཁས་དབང་ཚུལ་ཁྲིམས་རྒྱལ་མཚན། རྙིང་མ་བའི་མཁས་དབང་དགུ་རོང་རྒྱལ་སྲས་སོགས་གཙོ་མཛད་པའི་མཁས་དབང་རྒན་གཞོན་མི་ཉུང་བ་འིག་ལ་སྙན་སེང་ཕུལ་བ་ན། སྐུ་ལྷན་རྒྱས་ནས་དགྱེས་ཚོར་ཆེན་པོས་རྗེས་སུ་ཡི་རང་དང་། རིན་ཐང་གཞལ་དུ་མེད་པའི་དགོངས་འཆར་དང་གྲོས་གཞི་མི་5

ཉུང་བ་ཞིག་བསྩལ་བས། གཞི་ནས་བཀའ་བརྒྱུད། ས་སྐྱ། དགེ་ལུགས། རྙིང་མ་བཅས་བོད་ཀྱི་གྲུབ་མཐའ་ཆེན་པོ་བཞི་རེ་རེ་ནས་རིག་གནས་བཅུའི་དཔེ་ཚོགས་དེབ་གྲངས་ཉི་ཤུ་སྟེ། ཁྱོན་བསྡོམས་དེབ་གྲངས་བརྒྱད་ཅུ་ལོངས་པའི་མུ་འབྲེལ་དཔེ་ཚོགས་ཆེན་པོ་ཞིག་བསྒྲིགས་ཏེ་པར་དུ་བསྐྲུན་པར་བློ་ཐག་་་་་རྦད་དེ་ཆོད་ཅིང་། དཔེ་ཚོགས་ཆེན་པོ་འདིའི་མཚན་བྱང་ལ་བོད་ཀྱི་བཅུ་ཕྲག་རིག་མཛོད་ཆེན་མོ་ཞེས་བཏགས་སོ། །དཔེ་ཚོགས་འདི་ཉིད་རིག་གཞུང་གི་ཆ་ནས་ཚད་ལྡན་ཞིག་ཡོང་བ་དང་། ནང་དོན་གྱི་ཆ་ནས་ཆ་ཚང་བ་ཞིག་ཡོང་བ། ཁེབས་རྒྱའི་ཆ་ནས་རིས་སུ་མ་ཆད་པ་ཞིག་ཡོང་བའི་ཆེད་དུ། དཔེ་ཚོགས་རེ་རེའི་བསྟན་བཅོས་ཀྱི་དཀར་ཆག་ལའང་མཁས་དབང་དུ་མར་དྲི་གཏུག་ཡང་ཡང་བྱས་ཐོག ཐུན་མོང་ནས་གཟབ་ནན་གྱིས་ཞིབ་བཤེར་དང་འདོར་ལེན་བྱས་ཏེ་གཏན་ལ་ཕབ་ཅིང་དཔེ་ཚོགས་སྒྲིག་མཁན་གྱིས་ངལ་བརྒྱ་དང་དུ་བླངས་ཏེ་མ་ཕྱི་འཚོལ་སྡུད་ཀྱི་འོ་བརྒྱལ་ཤིན་ཏུ་མི་་་་་་ཆུང་བ་མྱངས་པའི་ཚུལ་ལས་ཁོང་ཚོས་བོད་ཀྱི་རིག་གནས་འཛིན་སྐྱོང་སྤེལ་གསུམ་གྱི་ལས་དོན་རླབས་པོ་ཆེ་དེར་འཆང་བའི་མཚུངས་མེད་ཐུགས་ཞེན་དང་བླ་མེད་ལྷག་བསམ་མངོན་པར་མཚོན་པས་ང་ཚོ་ལ་སེམས་འགུལ་ཆེན་པོ་ཐེབས་ཏེ་བསྔགས་བརྗོད་ཀྱི་མེ་ཏོག་ལན་བརྒྱར་མི་གཏོར་རང་དབང་་་་་་མེད་པར་གྱུར་ཏོ། ། ་འདི་ག་དཔེ་སྐྲུན་ཁང་གི་བསམ་འདུན་ལྟར་ན། བོད་ཀྱི་གྲུབ་མཐའ་ཆེན་པོ་བཞི་གཙོ་བྱས་པའི་མུ་འབྲེལ་དཔེ་ཚོགས་འདི་ཉིད་ལས་གྲུབ་པའི་་་་་བཅུ་ཕྲག་རིག་མཛོད་ཆེན་མོ་འདིས་ད་གཟོད་བོད་ཀྱི་རིག་གནས་བཅུའི་སྤྱི་ཁོག་ཙམ་རྒྱལ་ཁབ་ཕྱི་ནང་གི་རིགས་སོ་སོའི་ཀློག་པ་པོའི་སྤྱན་ལམ་དུ་བསྟར་6 ་

ཐུབ་ཅིང་། དཔེ་ཚོགས་འདིས་ད་གཟོད་ཅུང་ཆ་ཚང་ལ་བྱེ་བྲག་གི་ཁྱད་ཆོས་སམ་ཡོན་ཏན་མ་ཉམས་པའི་སྒོ་ནས་བོད་ཀྱི་རིག་གནས་བཅུ་རྒྱུན་འཛིན།གསར་གཏོད། དར་སྤེལ་གྱི་བཤུལ་ལམ་མངོན་པར་གསལ་བ་ཞིག་མཚོན་ཐུབ་པས་བསླབ་སྦྱང་བྱེད་མཁན་ཞིག་ཡིན་ན་དཔེ་ཚོགས་འདིས་ཁྱོད་ལ་་་་་་རིག་གནས་བཅུའི་ཤེས་བྱའི་བང་མཛོད་ཆེན་པོ་ཞིག་གཏད་པ་ཡིན་པས།ཁྱོད་ཀྱི་འདོད་པའི་རེ་བ་ཡིད་བཞིན་དུ་བསྐང་ཐུབ་པར་གདོན་མི་ཟ་ཞིང་།ཞིབ་འཇུག་བྱེད་མཁན་ཞིག་ཡིན་ན་དཔེ་ཚོགས་འདིས་ཁྱོད་ལ་རིག་གནས་བཅུའི་ཟབ་གཏེར་ཆེན་པོ་ཞིག་གཏད་པ་ཡིན་པས། ཁྱོད་ཀྱིས་བརྩོན་འགྲུས་ཀྱིས་སྔོགས་ལ་བློ་རིག་གིས་གཤོར་དང་། དགོས་འདོད་ཀྱི་ནོར་བུ་རིན་པོ་ཆེ་མི་རྙེད་པའི་འོས་ཅི་ཡང་མ་མཆིས་སོ། །ཡང་ན་གལ་ཏེ་ཁྱེད་ནི་བསྟན་བཅོས་སྡུད་ཉར་ལ་དགའ་བའི་རིག་གནས་པ་ཞིག་ཡིན་ན། དཔེ་ཚོགས་འདིས་ཁྱོད་ལ་བོད་ཀྱི་མཁས་པ་སོ་སོའི་མཛད་ཆོས་གྲགས་ཅན་རྣམས་ཕྱོགས་གཅིག་ཏུ་འདུས་པའི་དཔེ་ཆའི་བང་མཛོད་ཆེན་རིཔོ་ཞིག་གཏད་པ་ཡིན་པས།ཁྱོད་ཀྱི་རེ་བ་ལྷུན་གྱིས་གྲུབ་པ་མ་ཡིན་ནམ། རྒྱུ་མཚན་དེའི་ཕྱིར་བོད་ཀྱི་རིག་གནས་ལ་དགའ་ཞེན་བྱེད་མཁན་རྣམས་ཀྱིས་དཔེ་ཚོགས་འདི་ཉིད་ལ་ཡིད་དབང་ཏོག་ཙམ་གཏོད་ཅིག་དང་། ཤེས་རིག་ལྡན་པའི་མི་རིགས་བགྲེས་པོ་ཞིག་གི་རིག་པའི་གཟི་དཔལ་དང་ངོ་མཚར་བའི་ཡོན་ཏན་གསང་བ་མཐའ་དག་འདི་ན་གདའོ། །གལ་ཏེ་ཁྱོད་ལ་དཔེ་ཚོགས་འདི་ཉིད་ཚར་གཅིག་འབྱོར་བ་ཡིན་ན། ཁྱོད་ལ་བོད་ཀྱི་རིག་གནས་བཅུའི་ནོར་བུ་ཆེན་པོ་ཞིག་བདག་གིར་འཐོབ་པ་དང་གཉིས་སུ་མ་མཆིས་པའི་བློ་ཚིམ་ཆོག་ཆོག་ཡིན་ཞེས་སྨྲ་བར་སྤོབས་སོ། །7

དཔེ་ཚོགས་འདི་འདྲ་ཆེན་པོ་ཞིག་བསྒྲིགས་ཏེ་པར་དུ་བསྐྲུན་པ་ནི་ཐེངས་དང་པོ་ཡིན་ཞིང་། ཉམས་མྱོང་ཞན་ལ་གང་ཅིའི་མཐུན་རྐྱེན་འཛོམས་མིན་གྱི་དབང་གིས་གྲུབ་མཐའ་རེ་རེའི་དཔེ་ཚོགས་ཀྱི་ནང་ནས་ལ་ལར་ཚད་ལྡན་ཡིན་མིན་གྱི་ཐེ་ཚོམ་་དང་ཐ་ན་འདོད་ཚུལ་མི་མཐུན་པའི་་་་་་་གནས་ཚུལ་འབྱུང་སྲིད་ཅིང་། ལ་ལར་ལྟ་བའི་དབང་གིས་གཞན་དང་གཞན་ལ་ཕོག་ཐུག་འབྱུང་བའི་ནང་དོན་ཡང་ཏོག་ཙམ་རེ་ཅིས་ཀྱང་ཡོད་་་་་ངེས་ཡིན་ན་དེ་དག་ནི་སྔར་འདས་ཀྱི་ལོ་རྒྱུས་ཤིག་ཡིན་པའི་ངོས་ནས་བཤད་ན་སོར་བཞག་མི་བྱེད་ཀ་མེད་ཡིན་པས། ཀློག་མཁན་ཚོས་ཀློག་པའི་ཚེ་ན་ལོ་རྒྱུས་ཀྱི་ལྟ་བ་ཡང་དག་ཅིག་བཟུང་ནས་བརྟག་གཞིགས་དང་ཞིབ་འཇུག་བྱ་ལ། དགེ་སྐྱོན་གང་ཡིན་ཡང་བོད་ཀྱི་རིག་གནས་སྤྱི་ལ་ཕྱར་བ་གྲུ་འདེགས་ཀྱི་དགེ་ཚོགས་སུ་མཐོང་ནས་ཐུགས་འཁུར་དང་རྒྱབ་སྐྱོར་གནང་བར་འཚལ་་་་ཞིང་ལྷག་བསམ་རྣམ་པར་དག་པའི་དགོངས་འཆར་ལྷུགས་སྩོལ་ཡོད་པ་་ཞུ་ཞུ་ཞེས་ལག་པའི་སྙིམ་པ་སྙིང་གར་སྦྱར་ནས་ཞུས་པ་ལགས་ཏེ། དགེ་བ་འདིས་ཀྱང་བོད་ཀྱི་རིག་གནས་བཅུའི་ཀླུང་རྒྱུན་ཆད་མེད་རྟག་ཏུ་འབབ་ཅིང་དབྱར་མཚོ་བཞིན་འཕེལ་ཞིང་རྒྱས་པར་གྱུར་ཅིག་ཅེས་གཙོ་སྒྲིག་པའི་མིང་ཙམ་འཛིན་པ་སངས་རྒྱས་ནས་ཟླ་ཚེས་བཟང་པོ་ལ་བྲིས།

སྒྲིག་པ་པོའི་གཏམ། ་ ་དེ་ཡང་གངས་ཅན་བོད་ཀྱི་ལྗོངས་འདིར་སྟོན་མཆོག་ཤཱཀྱའི་རྒྱལ་པོའི་བསྟན་པ་མདོ་སྔགས་བཀའ་བསྟན་འགྱུར་རོ་ཅོག་དང་། བོད་རང་གི་རིས་མེད་མཁས་གྲུབ་རིམ་བྱོན་སོ་སོའི་གསུང་རབ་རི་བོའི་གཏོས་དང་མཉམ་པ་ཀུན་གྱི་བརྗོད་དོན་བཅུ་ཕྲག་རིག་པའི་གནས་ལ་མ་འདུས་པ་མེད་པས་དེ་་་་དག་ཉམས་པ་སོར་ཆུད་མི་ཉམས་གོང་འཕེལ་གྱི་ཕྱིར་དུ། ཐོག་མར་དཔལ་མཉམ་མེད་འགྲོ་མགོན་བཀའ་བརྒྱུད་པ་ཞེས་བརྒྱུད་པ་ཁུངས་བཙུན་ཞིང་་་་བརྒྱུད་འཛིན་ལུང་གིས་བསྔགས་པ་ལྟ་སྒོམ་སྤྱོད་འབྲས་བཤད་སྒྲུབ་ལས་་་་་་་གསུམ་སོགས་ཀྱིས་ཁྱད་པར་འཕགས་པའི་མཁས་གྲུབ་གསེར་གྱི་ཕྲེང་བ་་་་་་་རྣམས་ཀྱི་གསུང་རབ་བགྲང་འདས་བཞུགས་པ་ལས་སྐབས་འདིར་ཐུན་མོང་དང་ཐུན་མིན་མདོ་སྔགས་ཀྱི་རིག་གཞུང་དགོངས་འགྲེལ་ཚོགས་བཤད་འོས་པ། སི་ཏུ་པཎ་ཆེན་གྱི་སུམ་རྟགས་དང་དབྱངས་ཅན་སྒྲ་མདོ། དཔལ་ཁང་ལོ་ཙཱའི་དག་ཡིག ཀརྨ་ལྷག་བསམ་སྡེབ་སྦྱོར། ཁམས་སྤྲུལ་སྙན་ངག རྗེ་འཕྲིན་ལས་པའི་མངོན་བརྗོད། སངས་རྒྱས་རྡོ་རྗེའི་ཟློས་གར། དེའུ་དམར་བསྟན་འཛིན་ཕུན་ཚོགས་ཀྱི་བཟོ་གནས། དཔའ་བོ་གཙུག་ཕྲེང་དང་གརྨ་ངེས་ལེགས་ཀྱི་རྩིས་དཀར་ནག བཀྲ་འབུམ་པའི་རྒྱུད་བཞི། ཆོས་གྲགས་རྒྱ་མཚོའི་ཚད་མ། དྭགས་པོའི་ལམ་རིམ་ཐར་རྒྱན་དང་དཔའ་བོ་གཙུག་ལག་ཕྲེང་བའི་སྤྱོད་འཇུག འབྲུག་པད་དཀར་སྡོམ་གསུམ། ཀུན་མཁྱེན་མི་བསྐྱོད་རྡོ་རྗེའི་དབུ་ཕར་འདུལ་མཛོད། བུ་སྟོན་ཀུན་བཏུས། རང་བྱུང་རྡོ་རྗེའི་ཆོས་དབྱིངས་བསྟོད་འགྲེལ། ཀོང་སྤྲུལ་རྒྱུད་བླ། འབྲི་གུང་ཆོས་གྲགས་བསྟན་1

དགོངས་གཉིས། བུ་སྟོན་ཐམས་ཅད་མཁྱེན་པའི་རྒྱུད་སྡེའི་སྤྱི་རྣམ་དང་།བདེ་དགྱེས་གསང་གསུམ་འགྲེལ་པ། རང་བྱུང་རྡོ་རྗེའི་ཟབ་མོ་ནང་དོན།དྭགས་པོ་བཀྲ་ཤིས་རྣམ་རྒྱལ་ཕྱག་ཆེན་སོགས་ཀྱི་གཞུང་འགྲེལ་རྒྱས་བསྡུས་འཚམ་པ། བསྡུ་བྱ་མདོ་སྔགས་རིག་གནས་དང་བཅས་པ། སྡུད་བྱེད་གླེགས་བམ་ཉི་ཤུ། བསྡུ་ཚུལ་གང་ཟག་རིམ་འཇུག་གི་སློབ་ཁྲིད་འགྲོས་ལྟར་ཕྱོགས་བསྒྲིགས་བྱས་ཡོད། དེང་དུས་མཁས་པའི་དབང་པོ་ཁྲོ་རུ་ཚེ་རྣམ་དང་གྲུབ་རིགས་ཁྱུ་མཆོག་རྣམ་གཉིས་ཀྱིས་བཀའ་ཡི་སློབ་སྟོན། འཛམ་གླིང་རོགས་པ(20224)ཚོགས་པའི་དབུ་ཁྲིད་ཨ་དཀོན་རིན་པོ་ཆེས་དངུལ་གྱི་འགྲོ་སོང་། མཁན་དཔའ་བརྟན་གྱིས་ལས་མའི་རོགས་པ་རྒྱ་ཆེར་གནང་བར་བརྟེན་བྱ་བ་འདི་སྤྱི་ལོ༡༩༩༨ ༡ ༨ཉིན་དབུ་བརྩམས་ཏེ་ད་བར་མི་ལོ་གསུམ་གྱི་རིང་དུ་ལྷ་སར་ལན་གཉིས། ཙཱ་རི། སི་ཁྲོན་ཁྲིན་ཏུ། ཆབ་མདོ། སྡེ་དགེ་རྣམས་སུ་ལན་རེ་རེ། ཟི་ལིང་དུ་ལན་བཅུ་ཙམ་སོང་སྟེ། དཔེ་སྐྲུན་ཁང་ལ་འབྲེལ་གཏུགས། མཁན་སྤྲུལ་བཅུ་ཕྲག་གཉིས་ལས་མ་ཕྱི་གཡར་འཚོལ། མ་དངུལ་སློང་མོ། ཡི་གེ་སྒྲིག་ཞུས་ཀྱི་བྱ་བས་བྲེལ་ཞིང་ཉིན་མོ་ཟས་དང་མཚན་མོ་གཉིད་ཀྱང་གོ་བཀག་སྟེ་དག་སྒྲིག་པར་སྐྲུན་བྱས་པ་ལ་ཁྱེད་རྒྱ་ཆེའི་དཔྱོད་ལྡན་རྣམས་དང་ཁྱད་པར་དུ་ཕ་རྗེས་བུ་འཇུག་ཡ་རབས་དམ་པའི་སྤྱོད་པ་རང་མེ་ཏོག་ཕོག་པའི་ལྷ་སྐལ་བཀའ་བརྒྱུད་པའི་ཐོས་བསམ་པ་རྣམས་ཀྱིས་གཞུང་བཟང་འདི་དག་ལ་འཆད་ཉན་ཡང་ཡང་གནང་བར་་་་་་་མཁྱེན་མཁྱེན།འདི་ལྟར་ཕྱོགས་བསྒྲིགས་འགྲེམ་སྤེལ་སྐབས་ལྷག་བསམ་ཟོལ་མེད་་་་་་་ཀྱིས་བློ་ནུས་འབྱོར་ཚོད་དང་བསྟུན་ནས་ལོ་གྲངས་དུ་མར་དཀའ་ལས་སྡུག་2

རུས་བྱས་ཀྱང་འཇོག་འོས་པའི་མ་ཕྱིའི་གཞུང་ལ་ལ་མ་རྙེད། ལ་ལར་ལྡེབ་ཆད་ཡོད་ཀྱང་བསྐང་ཐབས་མ་བྱུང་། ལ་ལར་གསལ་མི་གསལ་འདྲ་མིན་་མཆིས། ཞུ་དག་བྱེད་སྐབས་འདིར་གནའ་དཔེའི་ཕྲད་རྙིང་མང་བ་སོར་བཞག་དང་ཡིག་ནོར་ཡིན་ངེས་པ་རྣམས་དག་བཅོས་གང་ཐུབ་ཀྱིས་ལན་་་་་་གྲངས་མང་པོར་ཞུས་ཀྱང་བློ་མིག་གིས་རྩད་མ་ཆོད་པའི་འགལ་འཁྲུལ་གང་མཆིས་མཁྱེན་ལྡན་གཟིགས་པ་པོ་རྣམས་ལ་སྙིང་ནས་མཐོལ་བས་བཟོད་གསོལ་དང་བཞེས་ལེགས་སྤེལ་ཉེས་འགོག་གི་དགོངས་འཆར་ལྷུགས་སྩོལ་་་་་གནང་བར་ཞུ་ཞུ།གཞུང་འདི་འཆད་ཁྲིད་གནང་བའི་སློབ་དཔོན་རྣམས་ལ་ཚར་རེ་ལེགས་འབུལ་ཞུ་ངེས་ཡིན། ཞེས་བོད་རབ་རྒྱན་ལྕགས་སྦྲུལ་ལོའི་མགོ་ཟླའི་རྒྱལ་བ་གཉིས་པར་དཔལ་མཉམ་མེད་བཀའ་བརྒྱུད་པའི་གྲལ་མཐར་ཞུགས་ཤིང་ཡུལ་ཤུལ་ཁུལ་ནང་བསྟན་སློབ་གླིང་གི་མཁན་མིང་འཛིན་པ་སྐྱོ་བྲག་དམ་་་་་ཆོས་ཟླ་བ་ནས་ཟི་ལིང་གྲོང་ཁྱེར་དུ་བྲིས།

གཞུང་འདི་དག་གི་མཚམས་སྤྱོར་མདོར་བསྡུས།པོད་འདིའི་ནང་དོན་གཙོ་བོ་ཟློས་གར་དང་བཟོ་རིག་པ་གཉིས་ཏེ་་་་་་་་དང་པོར་ལུས་ངག་འགྱུར་བ་མང་པོར་ཟློས་ཀྱང་མཐོང་ཐོས་འགྲོ་བ་ཀུན་གྱི་ཡིད་དབང་མེད་དུ་འཕྲོག་པའི་གར་དུ་བསྒྱུར་ཞིང་དགའ་སྐྱོའི་རོའམ་་་་་་་་་་ཉམས་སྣ་ཚོགས་དོད་པའི་ཟློས་གར་གྱི་གཞུང་ལ། འབྲུག་པ་སངས་རྒྱས་རྡོ་རྗེའི་དགེ་ལེགས་སུ་བྱེད་པའི་གཏམ་འཇིག་རྟེན་ཀུན་ཏུ་དགའ་བའི་ཟློས་་་་་་གར།ཟུར་མང་པདྨ་རྣམ་རྒྱལ་གྱི་དབྱངས་ཀྱི་ཟློས་གར་དབང་པོའི་གཞུ་རིས་དང་ཚེ་འདས་བླ་མའི་ཞུས་ལན་བཅས་དང་། གཉིས་པ་སྐལ་ལྡན་རྗེས་འཛིན་ཤེས་བྱ་ཀུན་འདུས་རིག་པ་བཟོ་ཡི་གནས་ལ་སྐྱེ་རྒུ་ཕན་བདེའི་བསོད་ནམས་ཀྱི་ཞིང་ས་རྒྱལ་བསྟན་མཛེས་བྱེད་རྟེན་གསུམ་གྱི་བཟོ་བཀོད་དང་་་་་་ཡངས་པའི་འཇིག་རྟེན་ཀུན་ཏུ་བཟོ་རིག་དང་། ཚན་རྩལ། དཔལ་འབྱོར་སོགས་ཉེར་སྤྱོད་མཁོ་དགུ་ཕུན་སུམ་ཚོགས་པའི་ལས་སྦྱོར་གྱི་གཞུང་ལས་བུ་སྟོན་ཐམས་ཅད་མཁྱེན་པའི་དཀྱིལ་འཁོར་གསལ་བྱེད་ཉི་མའི་འོད་ཟེར།འཇམ་མགོན་ཀོང་སྤྲུལ་གྱི་བྱ་སྤྱོད་རྣལ་འབྱོར་རྒྱུད་གསུམ་གྱི་ཞལ་ཐང་་་་་་་་་བཀོད་ཡིག་ནོར་བུ་ཆུ་ཤེལ་ཕྲེང་བ་དང་།རྟེན་ལ་གཟུངས་འབུལ་ལག་ལེན་ཀུན་གསལ་དྲི་བྲལ་ནོར་བུའི་ཆུ་ཤེལ་མེ་ལོང་། དེའུ་དམར་བསྟན་འཛིན་ཕུན་ཚོགས་ཀྱི་བཟོ་རིག་ལས་ཚོགས་འདོད་དགུར་བསྒྱུར་བ་པྲ་ཕབ་འོད་ཀྱི་སྣང་བརྙན། ཀརྨའི་མཁན་ཆེན་རིན་ཆེན་དར་རྒྱས་ཀྱི་བྲིས་འབུར་ཐིག་ཡིག་བཅས། མདོར་ན་རང་ཅག་ཁ་བ་རི་པའི་ལུགས་གཉིས་དགེ་མཚན་གྱི་གཟི་འོད་བླ་ན་འབར་ཞིང་རང་སྲོལ་དམ་པ་མི་ནུབ་ཡུན་དུ་བརྟན་པའི་ལེགས་་་་1

—༽་པ་ཞི་བའི་ཟློ

དཀར་ཆགདགེ་ལེགས་སུ་བྱེད་པའི་གཏམ་འཇིག་རྟེན་ཀུན་ཏུ་དགའ་བའི་ཟློས་གར་ཞིས་བྱ་བ་བཞུགས་སོ།།་་་་་་་་་་་་་་་་་་་་་་་་་་་་་་་་་་་་་་་་་་་་་(1)དབྱངས་ཀྱི་ཟློས་གར་དབང་པོའི་གཞུ་རིས་ཞེས་བྱ་བ་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(19)ཚེ་འདས་བླ་མའི་ཞུས་ལན་བར་དོ་སྐུ་གསུམ་རང་ཤར་གདམ་ངག་བདུད་རྩི་ཐིགས་པ་བཞུགས་སོ།།་་་་་་་་་་་་་་་་་་་་་་་་་་་་་་་་་་་་་་་(37)དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་བའི་སྐབས་དང་པོ་ལས་རྩ་རྒྱུད་དེ་ཉིད་བསྡུས་པའི་དཀྱིལ་འཁོར་གྱི་བཀོད་པ་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(61)བཤད་རྒྱུད་རྡོ་རྗེ་རྩེ་མོའི་དཀྱིལ་འཁོར་གྱི་བཀོད་པ་བཞུགས་སོ།།། (142)དཔལ་མཆོག་རིགས་བསྡུས་ཀྱི་དཀྱིལ་འཁོར་བཀོད་པ་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(182)གསང་བ་ནོར་བུ་ཐིག་ལེའི་རྒྱུད་ནས་བྱུང་བའི་དཀྱིལ་འཁོར་གྱི་བཀོད་ ་པ་བཞུགས་སོ།། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(259)འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ནས་གསུངས་པའི་དཀྱིལ་འཁོར་གྱི་བཀོད་པ་བཞུགས་སོ།། ་་་་་་་་་་་་་་་་་་་་་་་་(267)དཀྱིལ་འཁོར་བཀོད་པ་རྩོམ་འཕྲོ་བཞུགས་སོ།། ་་་་་་་་་་་་་་་་་་་་་་་་(273)1

མཚན་བརྗོད་ཀྱི་དཀྱིལ་འཁོར་གྱི་བཀོད་པ་བཞུགས་སོ།།་་་་་་་་་་་་་་་(290)ཀུན་རིག་གི་དཀྱིལ་འཁོར་གྱི་བཀོད་པ་བཞུགས་སོ།། ་་་་་་་་་་་་་་་་་་(337)གཙུག་དགུའི་དཀྱིལ་འཁོར་གྱི་བཀོད་པ་བཞུགས་སོ།།་་་་་་་་་་་་་་་་་་(393)རྡོ་རྗེ་སྙིང་པོ་རྒྱན་གྱི་རྒྱུད་ཀྱི་དཀྱིལ་འཁོར་གྱི་རྣམ་གཞག་བཞུགས་སོ།། (417)གསང་བ་རྒྱན་བཀོད་ཀྱི་དཀྱིལ་འཁོར་གྱི་རྣམ་གཞག་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(459)སྐབས་གཉིས་པ་སྤྱོད་པའི་རྒྱུད་ཀྱི་དཀྱིལ་འཁོར་གྱི་བཀོད་པ་བཞུགས་སོ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(501)སྐབས་གསུམ་པ་བྱ་རྒྱུད་ཀྱི་དཀྱིལ་འཁོར་གྱི་རྣམ་གཞག་བཞུགས་སོ།། (577)བྱ་སྤྱོད་རྣལ་འབྱོར་གསུམ་གྱི་རྒྱུད་སྡེའི་དཀྱིལ་འཁོར་རྣམས་ཀྱི་གཙོ་བོ་རགས་བསྡུས་ཞལ་ཐང་བཀོད་ཡིག་ནོར་བུ་ཆུ་ཤེལ་གྱི་ཕྲེང་བ་ཞེས་བྱ་བ་བཞུགས་སོ།། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(731)རྩེན་ལ་ནང་གཞུག་འབུལ་བའི་ལག་ལེན་ལུགས་སྲོལ་ཀུན་གསལ་དྲི་་བྲལ་ནོར་བུ་ཆུ་ཤེལ་གྱི་མེ་ལོང་ཞེས་བྱ་བ་བཞུགས་སོ།། ་་་་་་་་་་་་(803)གཟུངས་འབུལ་ལག་ལེན་བཞུགས་སོ།། ་་་་་་་་་་་་་་་་་་་་་་་་་་་་་་་་་(847)རིག་པ་བཟོ་ཡི་གནས་ཀྱི་ལས་ཚོགས་ཕྲན་ཚེགས་འདོད་རྒུར་སྒྱུར་བ་པྲཕབ་འོད་ཀྱི་སྣང་བརྙན་ཞེས་བྱ་བ་བཞུགས་སོ།།་་་་་་་་་་་་་་་་་་་་་་(853)རྒྱལ་བའི་སྐུ་གཟུགས་བྲིས་འབུར་གྱི་ཐིག་རྩ་བཞུགས་སོ།། ་་་་་་་་་་་་(948)མཇུག་གི་གཏམ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་(968)6)་

༄༅ །།དགེ་ལེགས་སུ་བྱེད་པའི་གཏམ་འཇིག་རྟེན་ཀུན་ཏུ་དགའ་བའི་ཟློས་གར་ཞེས་བྱ་བ་བཞུགས་སོ།། ་འདྲུག་པ་སངས་རྒྱས་རྡོ་རྗེས་མཛད།

བིཛཡསྟུ། དགེ་ལེགས་རིན་ཆེན་སྣ་བདུན་གྱིས། །སྲིད་ཞིའི་དཔལ་ལ་དབང་བསྒྱུར་བའི། །ཆོས་ཀྱི་རྒྱལ་པོ་རྫོགས་སངས་རྒྱས། །དུས་གསུམ་གཤེགས་པ་ཀུན་ལ་འདུད། །མངོན་པར་མཐོ་དང་ངེས་ལེགས་ཀྱི། །འབྲས་བུས་དུད་པའི་དཔག་བསམ་ཤིང་། །ཕུན་ཚོགས་ཡོངས་འདུའི་ཚལ་ནང་དུ། །མཛེས་ཤིང་བརྗིད་པའི་གཏམ་འདི་ཉོན། །གང་ཡང་བསོད་ནམས་ཀྱི་དཔལ་ཆེན་པོ་དང་ལྡན་པའི་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་ཏེ།བཀའི་འཁོར་ལོས་མཐའ་བཞི་ལས་རྣམ་པར་རྒྱལ་བའི་གོ་འཕང་ལ་གནས་པ་དག་གི་ཡོ་བྱད་སྐྱེ་བོ་གཞན་དང་ཐུན་མོང་དུ་མ་གྱུར་པ་ནི་རྒྱལ་སྲིད་རིན་པོ་ཆེ་སྣ་བདུན་ཡིན་ལ། དེ་དག་གི་གོ་རིམ་ཀྱང་འདུལ་བ་ལུང་ལས།ཡུལ་དགྲ་མཐར་བྲམ་ཟེའི་རྒྱལ་པོ་མེས་སྦྱིན་གྱི་གཏམ་རྒྱུད་ལས་བརྩམས་ཏེ།གནས་བརྟན་ཀུན་དགའ་བོས་འཁོར་ལོ་སྒྱུར་བའི་གཏམ་བཤད་པ་ལས།འཁོར་ལོ་དང་།གླང་པོ་དང་།རྟ་དང་།ནོར་བུ་དང་།བུད་མེད་དང་ལྔ་རྒྱས་པར་བཤད་ནས་ཕྱི་མ་གཉིས་ཀྱི་མིང་ཙམ་སྨོས་པ་དང་།མདོ་དྲན་པ་ཉེ་བར་བཞག་པ་ལས། བུད་མེད་རིན་པོ་ཆེ།ནོར་བུ། འཁོར་ལོ།གླང་པོ།རྟ། བློན་པོ།ཁྱིམ་བདག་སྟེ་བདུན་པོ་གྲལ་རིམ་དུ་མཛད་པ་དང་། མངོན་འབྱུང་གི་མདོ་དང་དེའི་རྗེས་སུ་འབྲངས་པའི་བསྟན་བཅོས་འགའ་ལས།འཁོར་ལོ།ནོར་བུ།བཙུན་མོ། བློན་པོ། གླང་པོ། རྟ་མཆོག དམག་དཔོན་ཏེ་བདུན་དུ་བཞག་པ་སོགས་སྣ་ཚོགས་སྣང་ཡང་། རེ་ཞིག་ཕྱི་མ་ལྟར་བཤད་ན་སྤྱི་འགྲོས་དང་མཐུན་པས་དེ་བཞིན་དུ་བཤད་པར་བྱའོ།།དེ་ཡང་མདོ་དེ་ཉིད་ལས།ལྷ་རྫས་ལས་བྱས་ལྟེ་བ་ཤིན་ཏུ་སྐུམ། །རྩིབས་སྟོང་ལྡན་ཅིང་མུ་ཁྱུད་རབ་མཉམ་བཟང་། །སྡང་བའི་དགྲ་ལས་རྣམ་པར་རྒྱལ་གྱུར་པའི། །འཁོར་ལོ་རིན་ཆེན་3

ཅེས་གསུངས་ཏེ། འཁོར་ལོའི་རྒྱུ་ནི། མི་དང་ཀླུའི་འཇིག་རྟེན་ལས་བྱུང་བ་ལྟ་བུའི་དངོས་པོ་མ་ཡིན་པར། ལྷའི་རྫས་ཀྱི་དྭངས་མའི་གསེར་བཟང་པོ་ལས་བྱས་པ། དབྱིབས་ཀྱང་ལྟེ་བ་ཟླུམ་པ། ཕྱོགས་དང་ཕྱོགས་བྲལ་དུ་རྩིབས་སྟོང་རྣམ་པར་བཀྲ་ཞིང་། ཁོར་ཡུག་ཏུ་མུ་ཁྱུད་མཉམ་ཞིང་བཟང་བ། བྱེད་ལས་ནི།་དེ་ལྟ་བུའི་འཁོར་ལོ་དེ་ཉིད་མངོན་དུ་ཕྱོགས་པ་ཙམ་གྱིས་ཕྱིར་རྒོལ་བའི་་་་་་་དགྲ་ལས་རྣམ་པར་རྒྱལ་བའི་རུ་མཚོན་ཐོབ་པ་སྟེ་ཁྱད་ཆོས་གསུམ་ལྡན་ནོ། །འདུལ་བར། འཕགས་པ་ཀུན་དགའ་བོས་སྨྲས་པ། སྲིང་མོ། འཁོར་ལོ་སྒྱུར་བ་འཇིག་རྟེན་དུ་བྱུང་ན་རིན་པོ་ཆེ་སྣ་བདུན་ཀྱང་འཇིག་རྟེན་དུ་འབྱུང་སྟེ།གང་ཞེ་ན། འཁོར་ལོ་རིན་པོ་ཆེ་དང་། གླང་། རྟ། ནོར་བུ། བུད་མེད། ཁྱིམ་བདག བདུན་པ་ནི་བློན་པོ་རིན་པོ་ཆེའོ། །དེ་ལ་འཁོར་ལོ་ཇི་ལྟ་བུ་སྙམ་ན།རྒྱལ་པོ་དེ་གསོ་སྦྱོང་བཅོ་ལྔ་པ་ལ་མགོ་བོ་ཁྲུས་བྱས་སྨྱུང་བ་བྱས་ཏེ་སྟེང་གི་་་་ཁང་པའི་གཞི་ལ་བློན་པོའི་ཚོགས་ཀྱིས་བསྐོར་ནས་འདུག་པ་ན། ཤར་ཕྱོགས་ནས་འཁོར་ལོ་རིན་པོ་ཆེ་ལྟེ་བ་དང་བཅས། རྩིབས་དང་བཅས། མུ་ཁྱུད་དང་བཅས་པ། ཐམས་ཅད་ཡོངས་སུ་རྫོགས་པ། མཛེས་པ། མཁན་པོས་མ་བྱས་པ།བཟང་པོ། གསེར་ལས་བྱས་པ་ཞིག་འབྱུང་བར་འགྱུར་ཏེ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་འདིས་འཁོར་ལོ་སྒྱུར་བའི་རྒྱལ་པོར་་་་་་་་་འགྱུར་རོ་ཞེས་ཐོས་སོ། །བདག་ནི་གདོན་མི་ཟ་བར་འཁོར་ལོ་སྒྱུར་བར་འགྱུར་རོ་སྙམ་ནས་འཁོར་བརྟག་པར་འདོད་པས། དེ་ལག་པ་གཉིས་ཀྱིས་བླངས་ནས་གཡོན་པར་བཞག་སྟེ་གཡས་པས་སྤོར་ཞིང་། ཀྱེ། འཁོར་ལོ་རིན་པོ་ཆེ་སྔོན་གྱི་འཕགས་པའི་ལམ་སྲོལ་གང་ཡིན་པར་རྣམ་པར་རྒྱལ་བར་གྱུར་ཅིག་ཅེས་སྨྲའོ། །དེ་ནས་འཁོར་ལོ་དེ་རྒྱལ་པོས་སྤར་བ་དང་སྟེང་གི་ནམ་4

མཁའ་ལ་འཕགས་ཏེ་ཤར་ཕྱོགས་སུ་སྔོན་གྱི་འཁོར་ལོ་སྒྱུར་བའི་ལམ་སྲོལ་་་་་གང་ཡིན་པར་འགྲོའོ། །དེའི་རྗེས་སུ་འཁོར་ལོ་སྒྱུར་བའི་རྒྱལ་པོ་དཔུང་ཚོགས་ཡན་ལག་བཞི་དང་བཅས་ཏེ་འགྲོ་ཞིང་། འཁོར་ལོ་དེ་སྡོད་སར་རྒྱལ་པོ་འཁོར་བཅས་གནས་འདེབས་ཤིང་། ཤར་ཕྱོགས་ཀྱི་ཁམས་ཀྱི་རྒྱལ་ཕྲན་གང་ཡིན་པ་དེ་དག་འཁོར་ལོ་སྒྱུར་བ་གང་ན་བར་ལྷགས་ཏེ། ལྷ་བྱོན་པ་ལེགས་སོ། །ཡུལ་འབྱོར་པ། རྒྱས་པ་སོགས་ནས། འདི་ལྷའི་ལགས་ཀྱི་རྗེས་སུ་སྐྱང་དུ་གསོལ།ཞེས་གསོལ་པས། རྒྱལ་པོས། གནའ་བོ་དག ཁྱེད་ཀྱི་ཡུལ་ཆོས་ཀྱིས་རྗེས་སུ་སྐྱང་བར་བྱའི། ཆོས་མ་ཡིན་པས་ནི་མ་ཡིན་ནོ། །གང་ཞིག་ཆོས་མ་ཡིན་པ་སྤྱོད་ན་ཁྱེད་ཀྱིས་ཡུལ་དུ་མ་བཞག་ཅིག དེ་ལྟར་ན་བཀའ་ཇི་བཞིན་བྱེད་པ་ཡིན་ནོ། །ཞེས་བསྒོ་ཞིང་། འཁོར་ལོ་དེ་ཤར་གྱི་རྒྱ་མཚོའི་མཐར་ཕྱིན་ནས་དེ་དག་ཕབ་སྟེ་སླར་ལོག་ནས་ལྷོ་ནུབ་བྱང་དུ་ཡང་སྔ་མ་་་་་་བཞིན་ནོ། །སླར་རྒྱལ་པོའི་ཕོ་བྲང་ཉིད་དུ་ཕྱིན་ནས་སྐོར་ཁང་གི་སྟེང་དུ་སྲོག་ཤིང་བཙུགས་པ་བཞིན་དུ་གནས་སོ། །སྲིང་མོ་འཁོར་ལོ་སྒྱུར་བ་འཇིག་རྟེན་དུ་བྱུང་ཚེ་འཁོར་ལོ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་ངོ་། །ཞེས་གསུངས་ཤིང་།མདོ་དྲན་ཉེར། འཁོར་ལོ་རིན་པོ་ཆེ་ཡོན་ཏན་ལྔ་དང་ལྡན་ཏེ།ཛམྦུའི་གསེར་ལས་བྱས་པ་དཔག་ཚད་ལྔ་བརྒྱ་བ་ཉི་མ་གཉིས་པ་ལྟར་མཛེས་པ། ནམ་མཁའ་ལ་དཔག་ཚད་འབུམ་དུ་ཉི་མ་གཅིག་གིས་ཐོགས་པ་མེད་པར་འགྲོ་བ། རྒྱལ་པོ་གླིང་གཞན་གང་དུ་འགྲོ་བ་དེར་ནམ་མཁའ་ལ་འགྲོ་ཞིང་། དེའི་མཐུས་རྒྱལ་པོའི་དཔུང་ཚོགས་ཡན་ལག་བཞིའང་ནམ་མཁའ་ལ་འགྲོ་བ། རྒྱལ་པོས་མི་ཐོས་པ་རྣམས་དེས་གྲོགས་བྱས་ཏེ་ཐོས་པ། སྡོ་བ་གང་ཡང་མེད་དེ། རྒྱལ་པོའམ། བློན་པོའམ། གྲོགས་པོས་འདོད་པ་ཐམས་ཅད་5

འབུལ་བའོ།།ཞེས་གསུངས་སོ།།མདོ་འདི་ལྟར་ན་འཁོར་ལོའི་རྒྱུ་ཛམྦུ་ཆུ་བོའི་གསེར་ལས་བྱས་པ་སྟེ།གསེར་དེ་ཡང་།མཚོ་མ་དྲོས་པ་དང་འདབ་འབྱར་གྱི་ཛམྦུ་ཏྲི་ཤའི་ཤིང་གི་འབྲས་བུ་རྣམས་ཀླུའི་རྒྱལ་པོ་དག་ཉར་སྤྲུལ་ནས་ཟོས་་་་པའི་བྲུན་ཡིན་པར་བཤད་ལ། དེ་ལྟ་ན་ནི་ཀླུའི་རིན་པོ་ཆེ་ཡང་གྲུབ་སྟེ་རྣམ་གྲངས་སོ།།གཉིས་པ།ནོར་བུ་རིན་པོ་ཆེ་ནི།མངོན་བྱུང་གི་མདོར།རིན་ཆེན་ངོ་བོ་ལྷ་རྫས་བཻ་ཌཱུརླ། །ཀུན་ཏུ་དཔག་ཚད་ཙམ་དུ་སྣང་བྱེད་ཅིང་། །དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན། ཅེས་གསུངས་ཏེ། རྒྱུ་ནི་རིན་པོ་ཆེ་བཻ་ཌཱུརྻ་བཟང་པོ་སྟེ། དེ་ལ་ཡང་སྤྱིར་མཆོག་དམན་གཉིས་ལས།མཆོག་ནི། དེ་བཞིན་གཤེགས་པའི་གདུང་དང་རིང་བསྲེལ་ནོར་བུར་གྱུར་པ་ལ་བེེ་ཌཱུརྻ་ཏོག་གི་བློ་གྲོས་ཞེས་བྱ་སྟེ་མཆོག་དམ་པ། ནམ་མཁའ་ལྡིང་གིས་དུག་སྦྲུལ་ཟོས་པས། དེའི་དུག་གིས་མཁའ་ལྡིང་གི་ལུས་བསྲེགས། སྙིང་བེེ་བྱུདྨར་གྱུར་པ་ཡང་མཆོག་ཏུ་གྲགས་པ་དང་།བེེ་ཌཱུརླ་ཕལ་པ་ལ།མ་རེ་ཞེས་པ་བེེ་ཌཱུརླ་སེར་པོ་སུ་གྷ་ཏ་ཞེས་པ་ལྗང་ཁུ། ལ་སུརྒྱ་ཞེས་པ་དཀར་པོ་སྟེ་རིགས་གསུམ་ལ་སོགས་པ་བཤད་ཚོད་མང་ཡང་། འདིར་ནི་དེ་འདྲ་ལ་མ་ལྟོས་པར། རྒྱལ་པོ་དེའི་བསོད་ནམས་ཀྱི་དཔལ་ལས་གྲུབ་པའོ། །དབྱིབས་ནི་ཟུར་བརྒྱད་པའི་རྣམ་པ། བྱེད་ལས་ནི། དེའི་འོད་ཀྱིས་ཁོ་ར་ཁོར་ཡུག་ཏུ་དཔག་ཚད་གཅིག་ཙམ་དུ་སྣང་བ་ཆེན་པོས་ཁྱབ་སྟེ། མུན་པའི་རབ་རིབ་ཞི་བས་མཚན་ཀྱང་ཉིན་བཞིན་དཀར་ཞིང་གསལ་ཏེ་ཁྱད་ཆོས་གསུམ་ལྡན་ནོ།།འདུལ་བར། སྲིང་མོ། འཁོར་ལོ་བསྒྱུར་བ་འཇིག་རྟེན་དུ་བྱུང་བ་ན་ནོར་བུ་རིན་པོ་ཆེ་ཇི་ལྟ་བུ་འབྱུང་ཞེ་ན།ནོར་བུ་རིན་པོ་ཆེ་དེ་ཟུར་བརྒྱད་པ།བེེ་༥ཡོ་བཟང་པོའི་རིགས། དྭངས་པ། གསལ་བ། རྣམ་པར་དྭངས་པ་ཡིན་ཏེ། རྒྱལ་6

པོའི་ཕོ་བྲང་ན་མེ་མར་གྱི་བྱ་བ་ཐམས་ཅད་ནོར་བུ་དེའི་འོད་ཀྱིས་བྱེད་དོ། །ཞེས་སོགས་དང་། དྲན་ཉེ་ལས། ནོར་བུ་རིན་པོ་ཆེ་ནི་མི་ཆེན་པོའི་བརླ་ཤ་ཙམ་ཟུར་བརྒྱད་པ། ཡོན་ཏན་བརྒྱད་དང་ལྡན་ཏེ།མཚན་མོ་སྟོན་མའི་ཉ་ཟླ་ལྟར་གསལ་བའི་འོད་དཔག་ཚད་བརྒྱར་འབྱུང་ཞིང་ཚ་བས་གདུངས་པ་ལ་འོད་བསིལ་བའོ། །ལམ་དུ་བཞུགས་པ་ན་ཆུ་དང་བྲལ་སར་སྐོམ་པས་གདུངས་པ་ལ་ཆུ་ཡན་ལག་བརྒྱད་པ་བྱུང་ནས་སྐོམ་པ་སེལ་བ། རྒྱལ་པོའི་བསམ་པ་ཐམས་ཅད་ནོར་བུ་དེ་ལས་འབྱུང་བ། དེའི་ཆ་བརྒྱད་པའི་ཆ་རེ་རེ་ནས་འོད་དཀར་སྔོ་སེར་དམར་རྩོད་ཁ་ལྟ་བུ་འབྱུང་བ། ནོར་བུ་གང་ཡོད་པའི་དཔག་ཚད་བརྒྱས་འཁོར་བར་ནད་མེད་ཅིང་རྟག་ཏུ་ཡིད་མཉམ་པར་བཞག་པ་དང་འདོད་པ་འབྲས་བུ་མེད་པ་མིན་པ། ཀླུ་ངན་པས་ཆར་མི་བཟད་པ་འབེབས་མི་ནུས་པ།མྱ་ངན་དང་གཡང་ས་སོགས་མེད་ཅིང་མཚེའུ།ཚལ། སྨན། ནགས། ནེའུ་གསིང་ཕུན་སུམ་ཚོགས་པ་འབྱུང་བ། དུས་མ་ཡིན་པའི་འཆི་བ་མི་འབྱུང་ཞིང་། དུད་འགྲོའི་རིགས་ཀྱིས་མི་གནོད་པའོ། །རྒྱལ་པོ་དེ་ལ་བུ་དཔའ་ཞིང་བརྟུལ་ཕོད་པ་ཕ་རོལ་མངོན་པར་འཇོམས་པ་སྟོང་་་་་་་་འབྱུང་ཞེས་གསུངས་སོ། །གསུམ་པ། བཙུན་མོ་རིན་པོ་ཆེ་ནི། མངོན་འབྱུང་ལས། གཟུགས་མཛེས་ལྟ་ན་སྡུག་ཅིང་ཚུལ་བཟང་བ། །ལྤགས་པའི་མདོག་ལེགས་འཇམ་ཞིང་དྲི་མཆོག་ལྡན།།ཡིད་འོང་འདོད་དགུའི་རེག་བྱ་དང་ལྡན་པའི། །བཙུན་མོ་རིན་ཆེན། ཅེས་གསུངས་ཏེ། གཟུགས་ཀྱི་སྐྱེ་མཆེད་ཤིན་ཏུ་མཛེས་པས་ལྟ་ན་སྡུག་པ་སྟེ་སྙིང་དུ་སྡུག་པ། ངང་ཚུལ་བཟང་བ་སྟེ་རང་བཞིན་གྱིས་ཤེས་རྒྱུད་དུལ་བ། ལྤགས་པའི་མདོག་དཀར་ལ་དམར་བའི་མདངས་ཀྱིས་ལེགས་ཤིང་འཇམ་པ། ཡིད་དགའ་བར་བྱེད་པའི་དྲི་མཆོག་7

ལྡང་བ་ཡིད་དུ་འོང་ཞིང་ཚིམ་པ་བསྐྱེད་པའི་རེག་བྱ་མཆོག་ལྡན་པ་སྟེ་ཁྱད་ཆོས་དྲུག་གོ །འདུལ་བ་ལས། འཁོར་ལོ་སྒྱུར་བའི་བཙུན་མོ་གཟུགས་བཟང་བ། མཛེས་པ། ལྟ་ན་སྡུག་པ། ཧ་ཅང་མི་དཀར། ཧ་ཅང་མི་སྔོ། ཉ་མཁར་བ་ལྟར་ལྤགས་པ་འཇམ་པ། ཧ་ཅང་མི་རིང་མི་ཐུང་། ཧ་ཅང་མི་སྐམ་མི་ཚོ། ཤ་བྲི་རན་པ། གྲང་བའི་ཚེ་ལུས་ལ་རེག་ན་དྲོ་བ། ཚ་བའི་ཚེ་རེག་ན་བསིལ་བ།ཡུལ་ཀ་ལིངྐའི་གོས་ལྟར་རེག་ན་འཇམ་པའོ། །བ་སྤུའི་བུ་ག་ཐམས་ཅད་ནས་ཙན་དན་གྱི་དྲི་འབྱུང་བ། ཁ་ནས་ཨུཏྤལ་སྔོན་པོའི་དྲི་འབྱུང་བ། ཞེས་དང་།མདོ་དྲན་པ་ཉེར་བཞག་ལས། བུད་མེད་རིན་པོ་ཆེའི་ཁ་ནས་ཨུཏྤལའི་དྲི་འབྱུང་བ།བྱ་ཀ་ལིངྐ་ཞེས་བྱ་བ་རྒྱ་མཚོའི་གླིང་ན་གནས་པ་དེས་རེག་པ་ལྟར་རེག་ན་བདེ་བ། དེས་རེག་པས་ཡིད་དང་ལུས་ཉོན་མོངས་མེད་པར་འགྱུར།བཀྲེས་པ་དང་། སྐོམ་པ་དང་། མྱ་ངན་དང་བྲལ་བར་འགྱུར། རྒྱལ་པོ་ལ་དེས་རེག་པས་གྲང་དུས་དྲོ་བ་དང།དྲོ་དུས་བསིལ་བར་བྱེད།དེ་ལ་མི་གཞན་གྱིས་རེག་པར་མི་ནུས།བུད་མེད་ཀྱི་སྐྱོན་ལྔ་སྤངས་པ་སྟེ། སྐྱེས་པ་གཞན་སེམས་པ།སེར་སྣ།མི་རིགས་པར་ཆགས་པ། མི་རིགས་པའི་གནས་ལ་རྗེས་སུ་དགའ་བ།ཁྱིམ་ཐབས་ཀྱི་སྲོག་གཅེས་པར་འཛིན་པའོ། །ཡོན་ཏན་ལྔ་ནི།བསམ་པ་དང་མཐུན་པ། བུ་མང་པོ་བཙའ་བ། རིགས་མཐུན་པ། སྲིད་མཐོ་བ། ཁྱིམ་བདག་བུད་མེད་གཞན་ལ་སེམས་ན་ཕྲག་དོག་མེད་པའོ།།ཞེས་གསུངས་སོ།།བཞི་པ།བློན་པོ་རིན་པོ་ཆེ་ནི།མངོན་འབྱུང་ལས། གང་ཡང་རྒྱལ་བ་མུ་ཏིག་མདངས་ལྡན་པས།གསེར་སོགས་མང་པོ་ཐུགས་ལ་ཕུལ་བ་ལྟར།བཟོད་ལྡན་མཚུངས་པའི་ཁྱིམ་བདག་ནོར་ལྡན་ཏེ། བློན་པོ་རིན་ཆེན། ཅེས་གསུངས་ཏེ། གང་ཡང་། སྔོན་རྒྱལ་བ་མུ་ཏིག་མདངས་ལྡན་ཞེས་པ་བྱང་ཆུབ་ཀྱི་སྤྱད་པ་སྤྱོད་པ་8

ན། གསེར་དང་སོགས་ཀྱི་སྒྲས་ནོར་གྱི་རིགས་ཇི་སྙེད་ཐུབ་པ་སྟེ་སངས་རྒྱས་ལ་ཕུལ་བ་ལྟར་དང་། སྔོན་གྱི་ཁྱིམ་བདག་བཟོད་ལྡན་དང་མཚུངས་པའི་ནོར་མཆོག་དང་ལྡན་པའི་ཁྱིམ་བདག་ཅེས་སམ། རྒྱལ་པོའི་བྱ་བ་དག་གི་ཁ་ལོ་སྒྱུར་བས་བློན་པོ་རིན་ཆེན་ཅེས་སྔོན་བྱུང་གི་གཏམ་དང་སྦྱར་ཏེ། འདིར་ཁྱིམ་བདག་དང་བློན་པོ་གཅིག་པར་བྱས་སོ། །མདོ་དྲན་ཉེ་ལས། བློན་པོ་རིན་ཆེན་ནི་རྒྱལ་པོ་གང་སེམས་པ་དེ་ཡིད་ཀྱིས་ཤེས་ནས་མ་བསྒོས་ཀྱང་བྱེད་པ།ཤིན་ཏུ་རྫོགས་པར་སོགས་ཀྱང་ཆོས་མ་ཡིན་པ་སྤངས་པ། ཉོན་མོངས་པ་མེད་པ། གཞན་ལ་གནོད་པ་མེད་པ། སྐྱེ་བོ་ལ་མི་འཚེ་བ། ཆོས་ཀྱི་བྱ་བ་དང་ལྡན་ཅིང་། མ་འོངས་པའི་བྱ་བ་དང་ལྡན་པ། ཐམས་ཅད་ཡོངས་སུ་འབུལ་བའོ། །ཞེས་གསུངས་མོད་ཀྱི། འདུལ་བར་འདི་ལས་རྒྱས་བཤད་མ་བྱུང་སྟེ།དོན་ཐོབ་ལ་རྒྱུད་དྲང་བ་སྟེ་ཕུར་བའི་བློ་གྲོས་ལྟར་དགྱེལ་ཆེ་བ། མཛངས་ཤིང་ཡིད་གཞུངས་པ། རྒྱལ་པོའི་དཀོར་ནོར་བསགས་པ་ལ་མཁས་པ། ངག་སྙན་ཅིང་ཡིད་ངེས་པ། ལྷའི་མིག་དང་ལྡན་པས་ས་འོག་སོགས་ཀྱི་གཏེར་ཐམས་ཅད་མཐོང་བ་ཞིག་ཡིན་པར་མཆིས་སོ། །ལྔ་པ། གླང་པོ་རིན་པོ་ཆེ་ནི།མདོ་ལས། ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་གནས་རི་འདྲ་གངས་ཅན་གླང་པོ་ཆེ། །རྒྱལ་བ་ལ་འོས་མཁའ་ལ་རབ་འགྲོ་བ། །གླང་པོ་རིན་ཆེན། ཅེས་གསུངས་ཏེ། རྐང་ལག་བཞི། མཇུག་མ།རླིག་པ། སྣ་ཞགས་ཏེ་ཡན་ལག་བདུན་པོ་ཐམས་ཅད་ས་ལ་ལེགས་པར་གནས་པ། གཟུགས་ཆེ་ཞིང་བརྟན་པས་ན་རི་དང་འདྲ་བ། རི་བོ་གངས་ཅན་ལས་འོངས་པའི་གླང་པོ་ཆེ་བཞིན་ཡིད་དུ་འོང་བ། དཔེ་འགའ་ཞིག་ཏུ། གངས་ཅན་རི་འདྲ་གླང་པོ་ཆེ།ཞེས་འབྱུང་བ་ལྟར་ན། གླང་པོ་ཆེ་ཐལ་སྐར་གངས་ཅན་ནམ་གངས་རི་འགྲོ་9

ཤེས་པ་ལྟ་བུ་ཞེས་གསུངས་རྒྱུན་སྣང་ངོ་། །དེ་ནི་གཡུལ་ལས་རྣམ་པར་རྒྱལ་བར་འདོད་པའི་རྒྱལ་པོ་ལ་འོས་པའི་གླང་ཆེན་ཡིན་ནོ་ཞེས་ངག་དོན་བསྡུས་སོ། །འདུལ་བར། སྲིང་མོ། །གླང་པོ་རིན་པོ་ཆེ་ནི་ཐལ་ཀུར་མེ་ཏོག་ཀུ་མུད་དའི་མདོག་ལྟ་བུ།ཡན་ལག་བདུན་ལེགས་པར་གནས་པ། གཟུགས་བཟང་བ།མཛེས་པ། ལྟ་ན་སྡུག་པ། རྒྱལ་པོས་མཐོང་ན་སེམས་མངོན་པར་དད་པར་འགྱུར་བས། ཞེས་སོགས་དང་། ཉི་མ་འཆར་ཁའི་དུས་ཀྱི་ཚེ་གླང་པོ་རིན་པོ་ཆེ་དེ་ལ་ཞོན་ནས་རྒྱ་མཚོའི་མཐའ་ཀླས་པའི་ས་ཆེན་པོ་བསྐོར་ཏེ་རྒྱལ་པོའི་ཕོ་བྲང་ཉིད་དུ་ཕྱིན་ནས་ཞལ་ཚུས་ལ་བབ་སྟེ།ཞེས་སོགས་གསུངས་སོ།།དྲན་པ་ཉེར་བཞག་ལས། གླང་པོ་ཆེ་ནི་ཅང་ཤེས། བཀའ་ཉན་པ། སུག་བཞི།མཇུག་མ། རླིག་པ། སྣ་སྟེ་བདུན་ས་ལ་ལེགས་པར་གནས་པ། གླང་ཆེན་སྟོང་གི་ལྟོ་བ་དང་ལྡན་པ་དངུལ་ལྟར་དཀར་བ། བརྒྱ་བྱིན་གྱི་གླང་པོ་ཆེ་ལྟ་བུ་ཡིན།དེའི་དྲི་ཚོར་ན་གླང་པོ་གཞན་དེའི་མདུན་དུ་འདུག་མི་ནུས་པ།ཆུ་དང་་སྐམ་དང་བར་སྣང་ལ་གཡུལ་འགྱེད་ནུས་པ། ཉིན་གཅིག་གིས་ཛམྦུའི་གླིང་བསྐོར་ནུས་པ། སྐུད་པས་ཀྱང་བཀྲིད་རུང་བ། རྒྱལ་པོས་ཞོན་པའི་ཚེ་དེའི་སེམས་དང་མཐུན་པར་འགྲོ་བ་སྟེ། རྒྱལ་པོ་གང་དུ་འགྲོ་འདོད་པར་དེ་མ་བསྐུལ་ཀྱང་འཇུག་པ་སོགས་བཤད་དོ།།དྲུག་པ།རྟ་རིན་པོ་ཆེ་ནི།མདོར། ཐོ་རངས་དུས་སུ་ཕྱོགས་རྣམས་མ་ལུས་པའི། །ས་རྣམས་བསྐོར་ཞིང་སླར་ཡང་ལྡོག་བྱེད་ཅིང་། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །རྟ་མཆོག་རིན་ཆེན། ཅེས་གསུངས་ཏེ། ཐོ་རངས་ཀྱིས་མཚོན་ནས། ཡུན་ཐུང་ངུ་ཙམ་ལའང་སའི་ཕྱོགས་མ་ལུས་པ་བསྐོར་ནས་སླར་རང་ཁྱིམ་དུ་ལྡོག་པའི་སྟོབས་ཅན།རྨ་བྱའི་མགྲིན་པའི་ཁ་དོག་ལྟར་འཇའ་འོད་ཀྱི་འཕྲེང་བས་མཛེས་ཤིང་ཡིད་10

དུ་འོང་བའོ། །འདུལ་བ་ལུང་ལས། སྲིང་མོ། རྟ་རིན་པོ་ཆེ་ནི་མགོ་བོ་གནག་ཅིང་རྔོག་མཇུག་སྡུག་པ། གཟུགས་བཟང་ཞིང་མཛེས་པར་མཐོང་ནས། རྟ་མཁན་བཀུག་སྟེ་འདུལ་དུ་བཅུག་པས། ཞེས་སོགས་དང་། ཉི་མ་འཆར་ཁའི་ཚེ་ཞོན་ནས་རྒྱ་མཆོསརེ་མཐའ་ཀླས་པའི་ས་ཆེན་པོ་བསྐོར་ཏེ་ཞལ་ཚུས་ལ་ཕོ་བྲང་དུ་བབ་ཞེས་སོགས་གསུངས་སོ། །དྲན་ཉེར། རྟ་རིན་པོ་ཆེ་ནི་མེ་ཏོག་ཀུ་མུ་ཏ་ལྟར་དཀར་བ། ནོར་བུའི་གཙུག་སོགས་མཚན་བཟང་པོས་བརྒྱན་པ།བསྒོ་ན་ཉིན་གཅིག་ལ་ཛམྦུའི་གླིང་ལན་གསུམ་བསྐོར་ནུས་པ། ལུས་ངག་ལ་ཤིན་ཏུ་ནད་མེད་པའོ། །ཞེས་སོ། །བདུན་པ། དམག་དཔོན་རིན་པོ་ཆེ་ནི།མདོ་ལས། འགྲོ་དང་ལྡོག་དང་ཀུན་ནས་འོང་གྱུར་པའི། །མ་ལུས་བདུད་དཔུང་འཇོམས་པར་བྱེད་པ་ལ། །དཔལ་དང་འབྱོར་བའི་དཔུང་དང་བཅས་པ་ཡི། །དམག་དཔོན་རིན་ཆེན་ཅེས་སྨོས་ཏེ།བདུད་དང་བདུད་ཀྱི་ཕྱོགས་ཀྱི་དཔུང་གང་དག །གཞན་ལ་གླགས་བལྟ་བའི་ཕྱིར་འགྲོ་བ་དང་ལྡོག་པ་དང་འོང་བ་དག་མ་ལུས་པ་འཇོམས་པར་བྱེད་པ་ལ་མཐུ་སྟོབས་ཀྱི་དཔལ་དང་།འབྱོར་བའི་དཔུང་དང་། ཕ་རོལ་གནོན་པའི་སྙིང་སྟོབས་དང་ལྡན་པ་ཞེས་ཁྱད་ཆོས་མང་བར་བཤད་དོ། །མདོ་འདི་སོགས་དགའ་རེར། ཁྱིམ་བདག་དང་དམག་དཔོན་གཅིག་པར་མཛད་པ་སོགས་མཐའ་གཅིག་ཏུ་མ་ངེས་ལ།འདུལ་བར་འདི་ལ་རྒྱས་བཤད་མེད།དྲན་ཉེར། ཁྱིམ་བདག་རིན་པོ་ཆེ་ནི།རྒྱལ་པོའི་བཀའ་ཉན་པ། རྡོ་རྗེ་དང་། མཐོན་ད མར་གད། སྤུག་ལ་སོགས་པའི་རིན་པོ་ཆེ་རྣམས། ངན་འགྲོ གཡང་ས། རི་ཁྲོད། མི་མཐུན་པ་གང་དུ་བརྐོས་ཀྱང་འབྱུང་ན་གསེར་དངུལ་སོགས་ལྟ་ཅི་སྨོས། གཡོ་དང་སྒྱུ་མེད་པ་།གཞན་ལ་མི་གནོད། སྐྱེ་བོ་ཐམས་ཅད་དགའ་བ་ནི་ཞེས་སོགས་གསུངས་སོ།།11

དེ་ལྟ་བུའི་རྒྱལ་སྲིད་རིན་པོ་ཆེ་སྣ་བདུན་ཅེས་གྲགས་ལ། དེ་ལས་ཅུང་དམན་པ་ཉེ་བའི་རིན་ཆེན་བདུན་ནི། འོད་ཟེར་གྱིས་སྔོ་རལ་གྲི་ལྤགས་པ་འཇམ། །དགའ་བའི་ནགས་ཚལ་གོས་ནི་ཡིད་རྗེས་འགྲོ། །མཐུ་ལྡན་མཆིལ་ལྷམ་ཁང་ཁྱིམ་གཞལ་དུ་མེད། །རེག་འཇམ་གཟིམས་ཆ། ཞེས་བདུན་དུ་བཤད་དེ། རྒྱལ་པོ་དང་འགལ་བར་སྤྱོད་པ་ཐམས་ཅད་འདུད་པར་བྱེད་པའི་རལ་གྲི་འོད་་་་་ཟེར་སྔོན་པོ་འཕྲོ་བ་དང་། མཆུར་དཔག་ཚད་བཅུ་དང་ཞེང་དུ་ལྔ་པ་ཆར་གྱིས་མ་རློན་ཅིང་རླུང་གིས་མ་བསྐྱོད་པ། གྲང་ན་སྲོ་ཞིང་ཚ་ན་བསིལ་བར་བྱེད་པ། གང་དུ་འགྲོ་བར་འཁོར་དང་བཅས་པ་ལ་ཁྱིམ་གྱི་བྱ་བ་བྱེད་པའི་པགས་པ་ཞིག་ཚོང་པས་འབུལ་བ་སྟེ། དེ་རྒྱ་མཚོ་ཀླུའི་པགས་པ་ཡིན་པར་བཤད་པ་དང་། རྒྱལ་པོས་ཕྱིན་པའི་ཚེ་ལྷའི་བུ་དང་བུ་མོ་དང་བྱ་སོགས་འོངས་ནས་འདོད་ཡོན་ལ་སྤྱོད་པའི་སྐྱེ་ཚལ་དང་། མཆུར་དཔག་ཚད་བཅུ་གཉིས་དང་ཞེང་དུ་བདུན་པ། གྲང་ན་དྲོ་ལ་ཚ་ན་བསིལ་ཞིང་ལྷ་མོ་རྣམས་འོངས་ནས་རོལ་མོ་བྱེད་པ། ཟླ་བ་དང་རྒྱུ་སྐར་དང་རིན་པོ་ཆེ་སོགས་བལྟ་བར་འདོད་ཀྱང་འགྲུབ་པའི་ཁྱིམ་དང་། འཇམ་ཞིང་དྲི་མས་མི་གོས་པས་གྲང་དྲོ་བཀྲེས་སྐོམ་ངལ་དུབ་ཀྱིས་མི་གནོད་པ། མེ་དང་མཚོན་སོགས་ཀྱིས་མི་གནོད་པའི་གོས་དང་། བསམ་གཏན་བྱེད་ན་རྣམ་པར་གྲོལ་ཞིང་བློ་གསལ་བ་ཀུན་ནས་ཉོན་མོངས་དང་བྲལ་བར་བྱེད་པའི་མལ་ཆ་དང་། གྱོན་ན་ཆུར་མི་འབྱིང་ཞིང་ཡུད་ཙམ་གྱིས་དཔག་ཚད་བརྒྱར་འགྲོ་བ་ལ་ངལ་མེད་པའི་ལྷམ་སྟེ་བདུན་གཞན་ཡང་མི་དགེ་བ་བཅུ་སྤངས་པའི་བུ་སྟོང་དང་།དགྲ་ཟིལ་གྱིས་གནོན་པའི་མདའ་གཞུ་ཡང་འབྱུང་ངོ་། །ནོར་གྱི་རིན་པོ་ཆེ་བདུན་ནི། བརྒྱད་སྟོང་འགྲེལ་ཆེན་ལས། མུ་སལ་གརྦྷ་བཻ་ཌཱུརླ། །དངུལ་དང་12

གསེར་དང་ཤེལ་དང་ནི། །མུ་ཏིག་དམར་བཅས་རྡོ་སྙིང་རྣམས། །ཀུན་ལ་འཚོ་ཕྱིར་རིན་ཆེན་བདུན། །ཞེས་བཤད་པ་ལྟར་རོ། །དེ་ལྟར་འཁོར་ལོ་སྒྱུར་བའི་རྒྱལ་པོ་དག་ལ་འོས་པའི་ཡོ་བྱད་ཀྱི་ཁྱད་པར་བཤད་ནས། དུས་ཀྱི་ཁྱད་པར་ནི། མངོན་པ་མཛོད་ཀྱི་ཚིགས་ལེའུར་བྱས་པ་ལས། འཁོར་ལོ་སྒྱུར་བ་འབྱུང་བ་ནི། །སྟོང་ཕྲག་བརྒྱད་ཅུ་ལས་མི་འཕྱི། །ཞེས་ཏེ། མི་རྣམས་ཚེ་ལོ་སྟོང་ཕྲག་བརྒྱད་ཅུ་ཡན་ཅི་རིགས་པར་ཐུབ་ཅིང་། དགེ་བ་བཅུ་ཀ་རྫོགས་པར་སྤྱོད་པ་རྫོགས་ལྡན་གྱི་དུས་སུ་འབྱུང་ལ། དེ་བས་འཕྱིས་ན་དེའི་ཕུན་ཚོགས་དང་དབང་ཐང་རྣམས་མི་རྫོགས་པར་བཤད་དོ།
 །རིན་ཆེན་བདུན་སོགས་མེད་ཀྱང་སྟོབས་ཀྱི་འཁོར་ལོ་སྒྱུར་བ་དག་ནི་ཚེ་ལོ་བརྒྱ་པ་ཡན་ལ་ཅི་རིགས་པར་འབྱུང་བའང་ཡོད་དེ། ཆོས་རྒྱལ་མྱ་ངན་མེད་པ་བཞིན་ནོ། །དེའི་མན་ལ་འཁོར་ལོ་སྒྱུར་རྒྱལ་དངོས་མི་འབྱུང་སྟེ། འདུལ་བར། ས་བདག་རྟོག་གེ་རྣམས་ཀྱི་བློ་གྲོས་འཁྲུལ། །དུས་ཀྱི་མཐར་ནི་འཁོར་ལོ་སྒྱུར་མི་འབྱུང་། །འེས་གསུངས་སོ། །བྱ་བའི་ཁྱད་པར་ནི། འཁོར་ལོ་རིན་པོ་ཆེ་བརྟག་པའི་སྐབས་སུ་བཤད་ཟིན་ལ། གཟུགས་ཀྱི་ཁྱད་པར་ནི། འཁོར་ལོ་སྒྱུར་བ་རྣམས་ལ་སངས་རྒྱས་ལྟར་མཚན་དཔེ་གསལ་བ་མེད་ཀྱང་། དེ་དང་རྗེས་སུ་མཐུན་པ་ཙམ་ཡོད་ཅིང་། དེ་ཕལ་ཆེར་འཕགས་པ་མང་བས་ན། རིན་ཆེན་འཕྲེང་བར།འཁོར་ལོ་སྒྱུར་བ་ཐམས་ཅད་ལ། །འདི་དག་ཡོད་པར་འདོད་མོད་ཀྱི། །དག་དང་མཛེས་དང་གསལ་བ་ནི། །སངས་རྒྱས་རྣམས་ཀྱི་ཆར་མི་ཕོད། །ཅེས་གསུངས་སོ། །མཛོད་ལས། གསེར་དངུལ་ཟངས་ལྕགས་འཁོར་ལོ་ཅན། །དེ་དག་གླིང་གཅིག་གླིང་གཉིས་དང་། །གསུམ་དང་བཞི་ལ་མས་རིམ་བཞིན། །ལྷན་ཅིག་གཉིས་མིན་སངས་རྒྱས་བཞིན། །པས་བསུ་རང་འགྲོ་གཡུལ་13

བཤམས་དང་། །མཚོན་བརྩམས་པས་རྒྱལ་གནོད་པ་མེད། །ཅེས་སོགས་གསུངས་ཏེ། གླིང་བཞི་དང་ལྷ་གནས་སུམ་ཅུ་རྩ་གསུམ་མན་ལ་དབང་སྒྱུར་བ་གསེར་གྱི་འཁོར་ལོ་སྒྱུར་བ་སྟེ། རྒྱལ་པོ་ང་ལས་ནུ་ལྟ་བུ། གླིང་གསུམ་ལ་དབང་བ་དངུལ་གྱི་འཁོར་ལོ་སྒྱུར་བ་སྟེ་དེའི་བུ་མཛེས་པ་ལྟ་བུ། གླིང་གཉིས་ལ་དབང་བ་ཟངས་ཀྱི་འཁོར་ལོ་སྒྱུར་བ་སྟེ། དེའི་བུ་ཉེ་མཛེས་ལྟ་བུ། གླིང་གཅིག་ལ་དབང་བ་ལྕགས་ཀྱི་འཁོར་ལོ་སྒྱུར་བ་དེའི་བུ་མཛེས་ལྡན་ལྟ་བུ། དེ་ཡང་གླིང་གང་དུ་སངས་རྒྱས་གཅིག་ཁོ་ནས་མཛད་པ་བཅུ་གཉིས་སྟོན་གྱི།དེ་དང་ལྷན་ཅིག་ཏུ་སངས་རྒྱས་གཉིས་པ་ཞིག་མི་འབྱུང་བ་བཞིན། གླིང་གཅིག་ཏུ་འཁོར་ལོ་སྒྱུར་བའང་གཉིས་ལ་སོགས་པ་དུས་གཅིག་ལ་མི་འབྱུང་ལ། དེ་བཞི་པོའང་བསོད་ནམས་མཆོག་དམན་གྱི་སྟོབས་ལས།གོ་རིམ་བཞིན་དུ་པས་ཀྱིས་གདོང་བསུས་ཏེ་འབངས་སུ་འཇུག་པ་དང་། རང་དཔུང་དང་བཅས་པ་དེར་འགྲོ་བས་དང་། གཡུལ་བཤམས་པ་ཙམ་གྱིས་དང་། མཚོན་ཆའི་བཀོད་པ་བརྩམས་པ་ཙམ་གྱིས་ཐུལ་བ་སྟེ་བཞི། འོན་ཀྱང་མཚོན་ཆས་གཞན་ལ་མི་གནོད་པ་ནི་ཁྱད་པར་གྱི་ཆོས་སོ། །མཁས་པར་གྲགས་པ་འགའ་ཞིག་གིས་སྦྱར་བའི་ཡི་གེ་ལས། མཛོད་ཀྱི་ཚིག་རིགས་དེ་ཁོ་ན་སྙིང་པོར་བཟུང་ནས། གླིང་བཞི་ལ་དབང་བའི་འཁོར་ལོ་སྒྱུར་བ་ལས་ལྷག་པའི་འཁོར་ལོ་ཅན་མ་བཤད་དོ་སྙམ་ལུས་པའི་ཚིག་གླེང་མོད་ནའང་། མདོ་རྒྱ་ཆེན་རོལ་པ་ལས། འོག་མིན་ཡང་སྟོང་གསུམ་གྱི་ཁོངས་སུ་གཏོགས་པར་བཤད་ཅིང་།སྟོང་གསུམ་ལ་དབང་བའི་འཁོར་ལོ་སྒྱུར་བ་ཡོད་པ་ཆོས་དང་དོན་རྣམ་པར་ངེས་པ་ལས་འབྱུང་།ཕལ་ཆེན་ལས་ནི། འཁོར་ལོ་སྒྱུར་བའི་རྒྱལ་པོ་རིན་ཆེན་མང་ཞེས་པ་བུ་མད་དང་བཅས་པས་ཞིང་གྲངས་མེད་པ་ལོངས་སྤྱོད་པར་ ་་་་་་14

ཡང་བཤད་ཅིང་། འཇམ་དཔལ་རྩ་བའི་རྒྱུད་ལས་མང་པོས་བཀུར་བ་ལ་སོགས་པའི་རྒྱལ་པོ་རྣམས་རིག་སྔགས་མ་གྲུབ་པར་ཡང་བཤད། དུས་ཀྱི་འཁོར་ལོ་ལས།རྩོད་པའི་དུས་སུ།རིགས་ལྡན་དྲག་པོ་ཞེས་བྱ་བའི་འཁོར་ལོ་ ་སྒྱུར་བས་གླིང་བཅུ་གཉིས་ལ་ཆོས་ཀྱི་འཁོར་ལོ་སྒྱུར་བ་བཤད་པ་སོགས།མཛོད་ལས་མ་བཤད་པའི་གཏམ་མང་པོ་ཞིག་མཆིས་པས་མང་དུ་ཐོས་པའི་བློ་གྲོས་བཙལ་བར་བྱའོ།།ད་ནི་དེ་དག་གི་སྒོ་ནས་དགེ་ལེགས་སུ་བྱེད་པའི་ཆོ་ག་བཤད་པར་བྱ་སྟེ། རིན་ཆེན་སྣ་བདུན་གྱི་ཙསྐལི་འམ་འབུར་དུ་བྱས་པའང་རུང་སྟེ། སྔགས་དང་ཕྱག་རྒྱ་དང་ཏིང་ངེ་འཛིན་གྱི་བསངས་སྦྱངས་སྟོང་པའི་ངང་ལས སོ་སོའི་མིང་ཡིག་དང་པོ་ཡོངས་སུ་གྱུར་པ་ལས་དེ་དང་དེའི་གཟུགས་སུ་སྣང་བ། ཕུན་སུམ་ཚོགས་པའི་དཔལ་སྦྱིན་པར་ནུས་པའི་མཐུ་ལྡན་དུ་གྱུར། ཞེས་བྱིན་གྱིས་རླབས། དེ་ནས་རྒྱས་པར་མཛད་སྤྲོ་ན། གོང་དུ་བརྗོད་པ་བཞིན།གང་ཡང་བསོད་ནམས་ཀྱི་དཔལ་ཞེས་སོགས་འཁོར་ལོའི་བཤད་པ་རྫོགས་་་་མཚམས། དེང་འདིར་ཡང་ཕྱོགས་དུས་ཀུན་ཏུ་བདེ་ལེགས་སུ་གྱུར་ཅིག ལྷ་རྫས་ལས་བྱས་ལྟེ་བ་ཤིན་ཏུ་སྐུམ། ཞེས་པའི་ཚིགས་བཅད་ཀྱི་མཐར། འཁོར་ལོ་རིན་ཆེན་དམ་པས་དགེ་གྱུར་ཅིག ཅེས་བརྗོད་ཅིང་ཐོག་མར་ལག་ཏུ་གཏད།དེ་ནས་གང་ལ་གཏོར་རྒྱུའི་ཡོན་བདག་གི་མདུན་དུ་འབྲུ་དཀར་མོས་གང་བའི་ཡོལ་གོའི་དབུས་སུ།བུམ་པ་བཅུད་ལྡན་མགུལ་ཆིངས་ཁ་རྒྱན་ཅན་བཞག་པའི་མཐར་གྲལ་རིམ་དུ་བཀོད་པར་བྱ་སྟེ། དེའི་རིགས་བསྒྲེས་ནས།སོ་སོའི་བཤད་པ། ཚིག་བཅད་སོགས་རིམ་པ་ཇི་ལྟ་བར་བྱ་དགོས་སོ། །ཉེ་བའི་རིན་ཆེན་བདུན་ལ། འོད་ཟེར་གྱིས་སྔོ་སོགས་ཚིགས་བཅད་ཀྱི་མཐར་།15

རེག་འཇམ་གཟིམས་ཆ་དམ་པས་དགེ་གྱུར་ཅིག ཅེས་དང་། ནོར་གྱི་རིན་ཆེན་བདུན་ལ།གོང་གི་ཚིགས་བཅད་ཀྱི་མཐར།ནོར་མཆོག་བདུན་གྱིས་དགེ་གྱུར་ཅིག །ཅེས་སོགས་ཤེས་པར་བྱའོ།། ་ད་ནི་བཀྲ་ཤིས་པའི་རྫས་བརྒྱད་ཀྱི་རྣམ་གཞག་མདོ་ཙམ་གླེང་བར་བྱ་སྟེ། སྔོན་ཡང་དག་པར་རྫོགས་པའི་སངས་རྒྱས་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་བརླབས་པ་ལྟར། དེང་འདིར་ཡང་མེ་ལོང་གི་རྫས་ལ་བརྟེན་ནས་བཀྲ་ཤིས་པར་གྱུར་ཅིག །ཅེས་གླེང་གཞིས་མཚམས་སྦྱར་ནས། པཎ་ཆེན་ཛེ་ཏ་རིའི་གཞུང་ལས་བྱུང་བའི་ཚིགས་བཅད་འདི་བརྗོད་པར་བྱ་སྟེ། མེ་ལོང་ཡེ་ཤེས་རྒྱ་མཚོ་ཆེན་པོ་ཡིས། །ཡེ་ཤེས་རྒྱ་མཚོ་མཆོག་ཏུ་དག་གྱུར་ཏེ། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག །ཅེས་དང་།ཐོག་མཐའ་འདྲ་བ་ལ།གླང་པོ་ཆེ་ས་སྲུངས་ཀྱི་བུས་གིའུ་ཝཾ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་བརླབས་པ་ལྟར། གིའུ་ཝཾ་དུག་གསུམ་འཇོམས་པ་ནད་ཀྱི་སྨན།།སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། །ཉོན་མོངས་ཟུག་རྔུ་མེད་པར་གྱུར་པ་ཡིས། །བཀྲ་ཤིས་དེས་ཀྱང་སྡུག་བསྔལ་དག་གྱུར་ཅིག །ཁྱིམ་བདག་བཟང་སྐྱོང་གིས་ཞོ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་བརླབས་པ་ལྟར། ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་མཆོག་རྟོགས་ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡི།།བཀྲ་ཤེས་དེས་ཀྱང་དུག་གསུམ་ཞི་གྱུར་ཅིག །བྲམ་ཟེ་ཀུནྟ་ལིས་རྩ་དྲརྦ་ཕུལ་བ་བཀྲ་ཤེས་པའི་རྫས་སུ་བྱིན་གྱིས་བརླབས་པ་ལྟར། སྣར་བས་ཚེ་ནི་འཕེལ་བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་རབ་བསྒྲུབས་ནས། །ཉོན་མོངས་སྐྱེ་ཤི་རྒྱུན་16

ཆད་གྱུར་པ་ཡི། །བཀྲ་ཤེས་དེས་ཀྱང་ཚེ་ཡང་འཕེལ་བར་ཤོག ་།ཤིང་གི་ལྷ་མོས་བིལ་བ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་བརླབས་པ་ལྟར། བིལ་བ་རྒྱུ་རྐྱེན་འབྲས་བུར་བཅས་པའི་ཆོས།།འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོ་མཆོག་ཏུ་དག་གྱུར་ཏེ།།བཀྲ་ཤེས་དེས་ཀྱང་དོན་ཀུན་འགྲུབ་པར་ཤོག །ལྷའི་དབང་པོ་བརྒྱ་བྱིན་གྱིས་དུང་གཡས་འཁྱིལ་ཕུལ་བ་བཀྲ་ཤིས་པའི་རྫས་སུ་བྱིན་གྱིས་བརླབས་པ་ལྟར། དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་་མ་ནོར་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་ལ་དབང་ཐོབ་ཤོག །སའི་ལྷ་མོ་བརྟན་མས་ལི་ཁྲི་ཕུལ་བ་བཀྲ་ཤིས་པའི་རྫས་སུ་བྱིན་གྱིས་་་་་་་་་་་་་་བརླབས་པ་ལྟར། །ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ལུས་དབང་དུ་བསྡུས་ནས་ཀྱང་། །ཆོས་ཀྱི་རྒྱལ་སྲིད་རབ་ཏུ་བརྟན་གྱུར་པའི། །བཀྲ་ཤིས་དེས་ཀྱང་ཁྱེད་སྲིད་བརྟན་གྱུར་ཅིག །གསང་བའི་བདག་པོ་ཕྱག་ན་རྡོ་རྗེས་ཡུངས་གར་ཕུལ་བ་བཀྲ་ཤིས་པའི་རྫས་སུ་བྱིན་གྱིས་བརླབས་པ་ལྟར། ཡུངས་ཀུར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡི། །མཐུ་སྟོབས་ཡོན་ཏན་ཕུན་སུམ་ཚོགས་གྱུར་པའི། །བཀྲ་ཤེས་དེས་ཀྱང་བགེགས་རྣམས་ཞི་གྱུར་ཅིག །ཅེས་བརྗོད་ཅིང་།་ཐོག་མར་བསྒྲུབ་བྱའི་ལག་ཏུ་གཏོད།དེས་ཀྱང་ལག་པ་གཉིས་དས་གུས་པར་ལེན། དེ་ནས་བུམ་པའི་མཐའ་ལ་གྲལ་རིམ་དུ་བསྟར། རྗེས་སུ་དཀོན་མཆོག་གསུམ་གྱི་མཚན་ནས་སྨོས་པའི་བཀྲ་ཤིས་ཀྱི་ཚིགས་སུ་བཅད་པ་ཅི་རིགས་པ་གླུར་ལེན་བཞིན་དུ་མེ་ཏོག་གསིལ་མའི་ཆར་དབབ་བོ། །འདིར་མཐའ་ཅུང་ཞིག་དཔྱད་ན། རྫས་བརྒྱད་གཏོད་པའི་ཕྱག་ལེན་ལ་བླ་མ་མང་པོའི་ཡི་གེ་17

ནོར་འཁྲུལ་བརྒྱུད་མར་བྲིས་ཤིང་། དེའི་རྗེས་སུ་གྱ་ཚོམས་སུ་ཞུགས་པ་དག་གིས་ཞིང་པའི་བུ་མོ་ལེགས་སྐྱེས་མས་འོ་ཐུག་སྦྲང་རྩི་ཅན་ཕུལ་ཟེར་ཡང་།འབུལ་མཁན་གྱི་གང་ཟག་ནོར། འབུལ་རྒྱུའི་ཞོ་དང་འོ་ཐུག་ནོར། རྩྭ་འཚོང་བཀྲ་ཤིས་ཀྱིས་ཀུ་ཤ་ཕུལ་བར་བཤད་ཀྱི། དྲར་བ་ཕུལ་བ་མ་ཡིན་ཀྱང་། རྩྭ་འཚོང་དང་བྲམ་ཟེ་ནོར། ཀུ་ཤ་དང་དྲུར་བ་ནོར། དེ་བཞིན་དུ་བིལ་བ་ཤིང་གི་ལྷ་མོས་ཕུལ་བར་བཤད་པ་ལ་ལྷ་ཚངས་པས་ཕུལ་ཟེར་བ་སོགས་ནོར་་་་་་་ཚབས་ཀྱང་མི་ཆུང་ཙམ་བྱུང་སྣང་བས། ད་ཕྱིན་ཆད་བཅོམ་ལྡན་འདས་ཀྱི་གསུང་རབ་དང་བསྟུན་ནས་སྨྲས་ན་ལེགས་པ་ཉིད་དུ་གོ་ལགས་སོ། །འདུལ་མདོ་མངོན་པས་བཀྲལ་བའི་གཏམ་གྱི་གཞིའི། །ཁུངས་ལྡན་གསེར་གྱི་མཆོད་སྡོང་འོད་པོ་ཆེས། །རང་བཟོའི་མུན་སྤྲུལ་སྦྱངས་མཐར་ལེགས་བཤད་ཀྱི། །སྣང་བ་ཆེན་པོས་ཀུན་ལ་ཁྱབ་འདིར་གཟིགས། རིན་ཆེན་བདུན་ཕྲག་གསུམ་གྱིས་དགྱེར་བྱས་པའི། ཆོས་ཀྱི་འཁོར་ལོ་སྒྱུར་བའི་དཔལ་འབྱོར་གྱིས། །ཕྱོགས་ཀུན་ཁྱབ་དང་ལྷན་ཅིག་བཀྲ་ཤིས་ཀྱི། །རྫས་བརྒྱད་དགའ་སྟོན་ཉིད་དུ་འགྱེད་པར་ཤོག །ཅེས་བྱ་བ་འདི་ནི། བོན། རྩིས། ཆོས་གསུམ་གྱི་སྒོ་ནས་འཕྲིན་ལས་ཀྱི་བ་དན་ཕྱར་བ་མང་ཁྱུང་ཨ་ཡ་ཆོས་མཛད་ཀྱིས་བསྐུལ་བ་་་་་་་ལྟར། ཆོས་སྨྲ་བ་བུནྟའི་མིང་ཅན་གྱིས་མཚོ་སྒོ་རྣམ་རྒྱལ་གླིང་གི་ཕོ་བྲང་དུ་བྲིས་པ་བ་ཀྲ་ཤིས་ཀྱི་དཔལ་ཆེན་པོ་འབར་གྱུར་ཅིག་ །་18

དབྱངས་ཀྱི་ཟློས་བསྤྱ་རིས་ཞེས་བྱ་བ་ངཟུར་མང་བ་་རྣམ་རྒྱལ་གྱི

བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །དེའང་འདི་སྐད་ཐོས་ཏེ། སྔོན་གྱི་ཚེ་རྒྱལ་པོ་ཟླ་བའི་འོད་ཀྱི་ཡུལ་འཁོར་པདྨའི་ལྗོངས་ཞེས་བྱ་བར་གྲོང་ཁྱེར་ཆེན་པོ་ཟླ་བའི་མཚོ་ཞེས་བྱ་བར་ཚོང་འདུས་་་་དང་བཟོ་རིག་དང་འབྱོར་བ་དུ་མས་ཕྱུག་པའི་དབུས་སུ་ཁྱིམ་བདག་འབྱོར་བ་ཅན། ཟླ་བའི་སྣང་བ་ཞེས་བྱ་བ་དཀོན་མཆོག་ལ་དད་པ་གསལ་ཞིང་མཐོ་རིས་ཀྱི་འབྱོར་བ་དུ་མས་རྒྱུག་པ་ཞིག་ཡོད་དོ།།དེའི་ཚེ།དེའི་དུས་ན་ལན་ཅིག་ཡུལ་དེར་འབྱུང་པོའི་རྒྱལ་པོ་འོད་ལྡན་ཞེས་བྱ་བ་བགེགས་་་་་་་་རིགས་སྟོང་ཕྲག་བརྒྱད་བཅུའི་གཙོ་བོར་གྱུར་པ་ཞིག་ཡོད་པ་དེས། ཁྱིམ་བདག་ཟླ་བའི་སྣང་བ་ལ་གདོན་དྲག་པོ་བཏབ་ཏེ། ཉིན་མོ་མལ་མི་ནོན།མཚན་མོ་གཉིད་མི་ཁུག གཟེར་ནད་ཀྱིས་བརྒྱལ་ཐབས་སུ་འགྲོ་བ་ཞིག་བྱས་པས། ཁྱིམ་བདག་དེས། ད་ནུས་ལྡན་གྱི་རིག་འཛིན་སུ་ཞིག་ཡོད་བསམ་ཞིང་ཡོད་ཚེ།ལྗོངས་དེར།ནུས་པ་ཅན་སྟོབས་ལྡན་ཞེས་བྱ་བ། བླ་མ་བཟང་པོའི་མན་ངག་མྱོང་བ་མི་ཆེ་ཡང་། འདྲེ་འདུལ་གྱི་རྟགས་དང་ཆ་ལུགས་འཛིན་པས།ཚུལ་མཐོང་བྱིས་པ་བློ་དགའ་བ་ཞིག་ཡོད་པ་ཕྱོགས་དེར་རྒྱུ་བ་དང་ཁྱིམ་་་་་་་བདག་གི་ཆུང་མ་མཛེས་ལྡན་མས་མཐོང་སྟེ། དེའི་གམ་དུ་སོང་ནས་ཕྱག་དང་བཅས་ཏེ་གསོལ་བ། ཀྱེ་ལགས་གསོན་དང་རིག་འཛིན་རྣལ་འབྱོར་པ། །འབྱོར་ལྡན་ཁྱིམ་བདག་ཟླ་བའི་སྣང་བ་དེ། །ཚབས་ཆེན་གདོན་གྱིས་ཐེབས་ཏེ་འཆིར་ཉེ་བས། །ཐུགས་རྗེས་དགོངས་ལ་མྱུར་དུ་འབྱོན་པར་ཞུ། །གཟའ་ལས་གྲོལ་པའི་ཟླ་བ་ཇི་བཞིན་དུ། །ཚེ་ཡི་ཀ་བ་རིང་དུ་ཚེས་པར་མཛོད། །དམན་པའི་གསོལ་བ་དོན་དང་ལྡན་པར་གསོལ། །ཞེས་ཞུས་པ་སྟོབས་ལྡན་བསམ་པར། ཁྱིམ་བདག་འབྱོར་ལྡན་ལས་རྙེད་པའང་བཟང་བར་གདའ།21 ་

མཛེས་མ་འདི་དང་ཡང་ལྷན་ཅིག་སྤྱོད་སྲིད་པས། ད་རེས་འགྲོ་དགོས་ཀྱང་ཡང་ནན་གྱིས་བསྐུལ་བའི་ཕྱིར། བླ་བོ་ཞིག་བྱའོ་བསམ་པས། ཡིད་འོང་མ་ཁྱོད་དར་ཅིག་ཚུར་གསོན་དང་། །བདག་ནི་རིག་འཛིན་གྲུབ་པའི་རྩལ་འཆང་སྟེ།།སྲིད་གསུམ་འབྱུང་ཚོགས་འདུལ་ལ་ཞུམ་པ་མེད།།ཡིད་འོང་ཁྱོད་ཀྱི་འདོད་དོན་རིམ་གྱིས་སྒྲུབ། །རེ་ཞིག་ཡུལ་གཞན་ཁྱིམ་བདག་མང་ཞིག་གི །རེ་བ་སྐོང་དགོས་ད་ལན་སྐབས་མ་བྱུང་། །ཞེས་སྨྲས་པར་མཛེས་ལྡན་མས་ནན་གྱིས་ཞུས་སྟེ་གདན་དྲུངས་སོ། །དེ་ནས་སྟོབས་ལྡན་གྱིས་རྔམ་བརྗིད་དང་ལྡན་པའི་གཏོར་མ་བཟང་དུ་བཤམས། རྔ་རོལ་གྱེར་དབྱངས་སྟངས་སྟབས་ཀྱིས་ཡིད་འཕྲོག་པར་བྱས་ཏེ་གནས་པའི་ཚེ། ཟླ་བའི་སྣང་བ་ན་ཚབས་ཆེར་སོང་བས།སྔགས་འཆང་འདི་ལ་ཕྱི་ནང་་མཚུངས་པའི་ཐུགས་རྗེ་དང་། ནུས་པ་གང་འདྲ་ཙམ་ཡོད་ན་སྙམ་ཏེ་ཡིད་ཐེ་ཚོམ་དུ་གྱུར་པའི་ནུབ་དེར། འབྱུང་པོའི་རྒྱལ་པོ་དེ་ལྟར་ཕྱིན་པས། གཏོར་མཆོད་རྔམ་བརྗིད་ཆེ་ཡང་། རྒྱུད་ལུང་མཐུན་པ་གཅིག་ཀྱང་མི་འདུག །རྔ་རོལ་གྱེར་དབྱངས་མཛེས་ཀྱང་། ནང་གྱི་བསྐྱེད་རྫོགས་ནི་ཉམས་དམན། སེམས་ནི་མཛེས་མ་དང་ཁྱིམ་བདག་གི་འབྱོར་བ་ལ་ཆགས། བྱིས་པའི་སྐྱེ་བོ་དགའ་བའི་ཚུལ་འཆོས་མཁས་པས་ཡིད་རྣམ་རྟོག་གི་ཕྲེང་བ་སྣ་ཚོགས་འཆང་བ་མཐོང་བས།དེ་འདྲའི་འདྲེ་རྡུང་ལ་བག་ཚ་བ་མི་དགོས་སྙམ་པའི་ངང་། སྟོབས་ལྡན་གྱིས་བསྲུང་བའི་ལས་རིམ་གྲུབ་སྟེ།བསད་ལས་ཀྱི་འགུགས་པ་ལ་ཐུག་ཏེ། བདེན་བརྡར་དྲག་པོ་དང་། རྔ་རོལ་འུར་ཆེམ་པ་གཡོ་བ་ཞིག་བྱས་པ་དང་།དཀོན་མཆོག་བདེན་པ་བརྡར་བའི་མཐུས། འབྱུང་པོ་འཁོར་བཅས་མདུན་དེར་བཀུག་ཀྱང་། འཆིང་སྡོམ་གྱི་ཏིང་འཛིན་མེད་པས་བག་ཡངས་ངང་ནས།22

ཉམས་བལྟ་བའི་ཕྱིར་ཅུང་ཞིག་བསྡད་པས་བསད་ལས་རྫོགས་པར་ཞོག དེ་ལྟ་ནའང་གདབ་པའི་ལས་ཀྱིས་བག་ཚ་བ་ཙམ་ཡང་མ་གྱུར་ཏེ། འབྱུང་པོའི་གཙོ་བོ་དེ་ཞང་བློན་དྲ་མའི་གཟུགས་སུ་སྟོན་ནས་འདི་སྐད་སྨྲའོ།།ཀྱེ།སྔགས་འཆང་རྒྱལ་པོ་ཚུར་གསོན་དང་། །བདག་ནི་འབྱུང་པོའི་གཙོ་བོ་སྟེ། །འོད་ལྡན་ཞེས་བྱའི་རྒྱལ་པོ་ཡིན།།འཁོར་ནི་སྟོང་ཕྲག་བརྒྱད་ཅུའི་བགེགས།།སྲིད་གསུམ་སྐྱེ་འགྲོའི་སྲོག་གི་བདག།དལ་ཡམས་ཁྲམ་གྱི་བདག་པོ་སྟེ།།སྡེ་བརྒྱད་ཡོངས་ཀྱི་གཙོ་བོ་ཡིན། །ད་ལན་ཁྲམ་ལ་བཏབ་པའི་ཕྱིར། །ཁྱིམ་བདག་ཟླ་བའི་དྲུང་དུ་འོང་། །ཚེ་ལ་བར་ཆད་བརྩམ་ཕྱིར་འོང་། །སྲོག་ལ་ཧུར་ཐུམ་བཏང་ཕྱིར་འོང་། །བསྲུང་བའི་གུར་ཁང་བཤིག་ཕྱིར་འོང་། །བཟློག་པའི་གཡུལ་ངོ་གཞོམ་ཕྱིར་འོང་། །རྣལ་འབྱོར་དྲོད་ཚད་ཉུལ་ཕྱིར་འོང་།།ད་ལན་འཕྲད་པ་ཤིན་ཏུ་བཟང་། །ངས་ནི་ཁྱོད་ལ་གྲོས་ཅིག་གདབ། །དལ་གྱིས་གསོན་ལ་ཡིད་ལ་སོམས།།ངེས་འབྱུང་ཁྲིམས་ཀྱི་གཞི་རྟེན་དེ།།དཀོན་མཆོག་བློ་གཏད་སྐྱབས་འགྲོ་ཡིན། །དེ་ཡང་ཁྱེད་ལ་ཨེ་བཞུགས་སམ། །ཡོན་བདག་སྐྱབས་འདོད་སྙིང་རེ་རྗེ།།བྱང་སེམས་ལམ་གྱི་གཞུང་ཤིང་དེ།།བསྒྲལ་བ་བཞི་ལྡན་སྙིང་སྟོབས་ཡིན། །དེ་ཡང་ཁྱོད་ལབྷེ འབྱུང་པོ་བསྒྲལ་འདོད་བློ་རེ་འཁྲུལ།།གསང་སྔགས་དམ་ཚིག་རྩ་བ་དེ།།སྣང་སྲིད་དག་མཉམ་ལྟ་བ་ཡིན།།དེ་ཡང་ཁྱོད་ལད་ སྦྱོར་སྒྲོལ་བྱེད་འདོད་ཨ་རེ་འཁྲུལ། །བསྲུང་བཟློག་བསད་པའི་ལས་སྦྱོར་དེ།།བསྐྱེད་རིམ་མཐའ་རུ་ཕྱིན་པ་བརྟེན། །དེ་ཡངྈཕྲིན་ལས་བརྩམ་འདོད་བློ་རེ་འཁྲུལ།།གནས་ལུགས་ཐུགས་རྗེའི་དཔྱང་ཐག་དེ། །རྫོགས་རིམ་བསྲེ་བ་གསུམ་ལ་བརྟེན། །དེ་ཡང་ འགྲོ་བ་འདྲེན་འདོདཎྜ བསད་པ་ལས་ཀྱི་སྦྱོར་བ་དེ། །བསྒྲལ་བྱ་ཞིང་བཅུ་ཚང་བ་23

དགོས། །བདག་ནི་དམ་ལྡན་དགེ་བསྙེན་ཏེ། །འཁོར་རྣམས་རིག་འཛིན་ཐ་ཚིག་ཅན།།དེ་ཡང་བསྒྲལ་འདོད་བློ་རེ་འཁྲུལ།།གཞན་ཡང་བསད་པའི་སྦྱོར་བ་ལ། །ལུས་སྣང་ལྷ་ཡི་སྐུ་རུ་དཔའ། །ངག་རླུང་བརྗོད་མེད་སྔགས་སུ་དཔའ། །རིག་པ་སྐྱེ་མེད་དབྱིངས་སུ་དཔའ། །དཔའ་བ་གསུམ་ལྡན་རྣལ་འབྱོར་དགོས། །དེ་ཡང་ཁྱོད་ལ་ ལྟ་བ་མཐའ་དང་བྲལ་བའི་གདེང་། །སྒོམ་པ་བློ་ལས་འདས་པའི་གདེང་། །སྤྱོད་པ་ཤུགས་འབྱུང་རང་གྲོལ་གདེང་།།གདེང་གསུམ་ལྡན་པའི་ནུས་ལྡན་དགོས།།དེ་ཡང་ཁྱོད་ལ་རིག་པས་ཕྱི་རུ་ལས་ངན་ཆད། །ནང་དུ་ཉོན་མོངས་དུག་ལྔ་གཅོད། །གསང་བ་རྣམ་རྟོག་སྤྲིན་ཕུང་གཏོར། །ངར་གསུམ་ལྡན་པའི་རིག་འཛིན་དགོས། །དེ་ཡང་ཁྱོད་ལད་ ལྟ་བ་བློ་འདས་རྫོང་ལ་ཞུགས། །སྒོམ་པ་འོད་གསལ་འཕྲང་ལ་གནས། །སྤྱོད་པ་སྙིང་རྗེའི་སྲོག་དང་ལྡན། །རྫོང་འཕྲང་སྲོག་གི་ཡེ་ཤེས་དགོས། །དེ་ཡང་ཁྱོད་ལ་ ནུས་པ་རང་ལ་མི་ལྡོག་ཕྱིར། །རང་ཉིད་ལྷ་རུ་གསལ་དང་གཅིག །རྣོ་ངར་བགེགས་ལ་མི་སྡུག་ཕྱིར། །ཕུར་པ་ལས་ལྷག་གསལ་དང་གཉིས། །མིང་དང་རུས་འདྲེར་མི་འབྱམས་ཕྱིར། །རུ་པ་དམིགས་བྱར་གསལ་བ་སྟེ། །གསལ་བ་གསུམ་གྱི་ཏིང་འཛིན་དགོས། །དེ་ཡངད་ ཚེ་བཅུད་བསྟིམས་པས་བདག་འཚེངས་ཤིང་། །རྣམ་ཤེས་སྤར་བས་བསྒྲལ་བྱ་འཚེངས། །ཤ་ཁྲག་བཏབ་པས་ལྷ་རྣམས་འཚེངས།།འཚེངས་པ་གསུམ་གྱིས་མཆོད་པ་དགོས།།དེ་ཡང ད་ ལྷ་རྟེན་ལུས་སེམས་ཤ་རུས་སྟེ།།ཁ་སྦྱོར་དབྱེ་བ་གསུམ་ལྡན་དགོས།།།ཕྲིན་ལས་དྲག་པོའི་རྣོ་སོ་ལ།རྫས་སྔགས་ཏིང་འཛིན་འཕྲུལ་འཁོར་དགོས། དེ་ཡངཎྜ སྔགས་པ་ཧ་དུ་འཚང་རྒྱ་བ། །གསང་སྔགས་ཐབས་ཀྱི་ཆེ་བ་ཡིན། །མ་སྦྱངས་དང་པོའི་ལས་ཅན་གྱིས། །སྒྲོལ་བ་24

ལམ་དུ་ཇི་ལྟར་བྱེད། །ད་ནི་མངོན་སྤྱོད་ལས་འདི་ཐོངས། །བྱ་བ་མ་མང་ཉལ་ལ་སྡོད། །ཁྱིམ་བདག་ཟླ་བའི་སྣང་བ་ཡི། །བླ་ཚེ་སྲོག་གི་ལྷག་མ་དེ། །འབྱུང་པོ་ཡོངས་ལ་དབང་བ་ཡིན།།ཤ་ཁྲག་ཟན་དུ་ཐོབ་པ་ཡིན།།ད་སྟེ་ཉི་མ་བདུན་གྱི་མཚམས། །ཕུང་པོ་ཚོགས་སུ་རོལ་བ་དང་། །རྣམ་ཤེས་འབྱུང་པོའི་འཁོར་དུ་ཁྲིད།།སྲོག་གཅོད་ཤན་པའི་བྲན་དུ་བཀོལ།།སྲུང་སྐྱོབས་ཡོད་ན་དེ་དུས་གྱིས།།ཞེས་སྨྲས་པས།སྟོབས་ལྡན་ངོ་ཚ་ནས་འོངས་ཏེ་ཅིའང་སྨྲ་མི་ནུས་པའི་ངང་།འབྱུང་པོ་འཇའ་ལྟར་ཡལ་སོང་ངོ་།།སྟོབས་ལྡན་གྱིས་སླར་བསམ་པ། འབྱུང་པོས་ཟེར་བ་བདེན་རུང་། ཆུང་ནས་ད་ཡི་བར་ལས་འདི་འདྲས་སྙན་གྲགས་དང་བདེ་སྐྱིད་འཛོམས་ཏེ་ཚེ་སྐྱེལ་བ་ཡིན།ད་འབྱུང་པོ་འདི་ལྟ་བུ་དང་འཕྲད་འདུག་པའི་ངེས་མེད་པས་ཅིས་ཀྱང་ལས་མཐར་ཕྱིན་པར་་་་་་བྱའོ་སྙམ་པས།གྲོང་ཁྱེར་གྲངས་མེད་པར་དྲག་པོའི་ཧ་དང་།དམིགས་པའི་འབེན་རྔམ་མཐོ་བ་བརྩེགས། རུ་འདྲེན་སོགས་འཇིགས་པའི་ཉམས་འགྱུར་ཅི་སྐྱི་ཟིང་བར་ཆས་ཏེ།བདེན་བརྡར་བྱས་པ་དང་།—འབྱུང་པོ་འཁོར་བཅས་བཀུག་གོ །དེ་ཚེ་སྟོབས་ལྡན་ནི་དཔའ་བོའི་བཏུང་བས། སེམས་མཐོ་ཡེ་རེ་བའི་ངང་། རེས་འགའ་ལྷ་སྣང་གསལ་བ་དང་། དྲག་སྔགས་ཚུལ་བཞིན་བཟླས་པས་འབྱུང་པོ་ཕྲ་མོ་རྣམས་སྔངས་ཡད་ཡུད་དུ་སོང་། དེ་ནས་ཆང་གིས་མྱོས་པས་བསྐྱེད་རིམ་ན་བུན་ལྟར་ཡལ། བཟླས་པ་དབ་དིབ་ཏུ་སོང་བས། འབྱུང་པོ་འཁོར་བཅས་རྒོད་བྲོ་བའི་ངང་གཙོ་བོ་འོད་ལྡན་ཅུང་ཟད་ཁྲོས་པའི་ཚུལ་གྱིས་སྐྱེས་པ་སྟག་ཤར་གྱི་གཟུགས་སུ་བསྟན་ཏེ་ཧ་ཧ།ད་ཁྱོད་རང་གི་བྱིས་པའི་དམག་རྩེད་འདྲ་བ་ང་འབྱུང་པོ་ཞེ་ཁྲེལ་བ།རི་ཀླུང་སྒྲ་ཡིས་འུར་བ།འདི་ཅི་བྱེད་པ་ཡིན་ཟེར་བས།དེ་ལ་སྔགས་འཆང་སྟོབས་ལྡན་གྱིས།25

ཁྱོད་འབྱུང་པོའི་གཙོ་བོ་ཚུར་ཉོན་དང་། །ང་ནི་རིག་འཛིན་སྟོབས་ལྡན་ཡིན། །གྲུབ་པ་བཟང་པོའི་ཆོས་བརྒྱུད་ཡིན། །རིག་འཛིན་དུ་མའི་རྒྱལ་ཚབ་ཡིན། །མགོན་མེད་འགྲོ་བའི་སྐྱབས་གནས་ཡིན། །འདྲེ་གདོན་འབྱུང་པོའི་སྲོག་བདག་ཡིན། །ད་ལན་གྲོང་ཁྱེར་ཟླ་བའི་མཚོར། །ཁྱིམ་བདག་ཟླ་བའི་མགོན་དུ་འོང་། །གནོད་བྱེད་འབྱུང་པོའི་གཤེད་མར་འོང་། །དྲག་པོའི་ཕྲིན་ལས་སྒྲུབ་ཕྱིར་འོང་། །ངས་དམིགས་པའི་འབེན་དུ་བཞག་པ་འདི། །མགོན་མེད་འགྲོ་ལ་འཚེ་བྱེད་པ། །མི་མིན་འབྱུང་པོའི་བླ་རྟེན་ཡིན། །མིང་དང་གཟུགས་སུ་བྲིས་ནས་ཡོད།།མིང་ཅན་ཁྲོམ་ལ་བཏབ་ནས་ཡོད།།ཕྱག་རྒྱ་བཞི་ཡིས་བཏབ་ནས་ཡོད།།ནུས་ལྡན་ང་ཡིས་བསྒྲལ་རྒྱུ་ཡིན།།ནད་དུག་མཚོན་གྱི་ཟོར་སྣ་ཡིན། །རིག་པ་གནས་ནས་འདྲེན་རྒྱུ་ཡིན། །ཕུང་པོ་ལྷ་ལ་བཏབ་རྒྱུ་ཡིན།།ཁྱོད་འདྲེ་གདོན་ཡིན་ན་ད་ལན་བསྒྲལ།།དེ་མིན་རང་གནས་གཤེགས་ན་ལེགས།།ཞེས་སྨྲས་པ་དང་།འོད་ལྡན་སྙིང་ནས་མ་རངས་ཏེ།དོན་ལ་མེད་པའི་ཁ་བཤད་དེ་འདྲ་ཧ་ཧ། མིང་སྔགས་འཆང་ཟེར་བའི་གཟུགས་བརྙན་པོ། །ཚུར་ཉོན་དང་འདྲ་བ་འདི་ལྟར་ཡོད། །རང་རིག་ཆོས་སྐུ་མ་རྟོགས་པས། །གྲུབ་ཐོབ་བཟང་པོའི་ཆོས་རྒྱུད་མིན། །རྒྱུད་ལུང་གནད་དང་མི་ལྡན་པས། །རིག་འཛིན་སློབ་དཔོན་རྒྱལ་ཚབ་མིན། །སྨོན་འཇུག་སེམས་བསྐྱེད་ཙམ་ཡང་མེད།།འགྲོ་བའི་སྐྱབས་གནས་ག་ལ་ཡིན།།རང་སྲོག་བདག་འཛིན་མ་བུལ་བས། །གཞན་རྒྱུད་འབྱུང་པོའི་སྲོག་མི་བདག །འབྱོར་ལྡན་མི་ནོར་ཟས་ལ་རློམས།།ཁྱིམ་བདག་མགོན་སྐྱབས་ག་ལ་ཡིན།།རྩབ་རྩུབ་མ་མང་རང་གར་སྡོད། །དྲག་པོའི་ལས་ཀྱི་གཡུལ་བཤམས་ཚེ། །ཟོར་ལམ་བསངས་དང་བརྔན་གྱིས་གསལ། །དཀར་སྐྱོང་གྲོགས་སུ་བསྐུལ་དགོས་ན། །རྨོངས་ཁྱོད་ཐོ་26 ་

ཅོའི་སྤྱོད་པ་ཡིས། །ལྷ་ཀླུ་གཉན་འཁྲུགས་དགྲ་རུ་ལྡང་། །ཡོན་མཆོད་གཤེད་མར་མ་སོང་ངམ།།བླ་རྟེན་དམིགས་པའི་འབེན་ལའང་།།རྫས་དང་མན་ངག་མི་ལྡན་པས།།རྩྭ་ཤིང་ཤོག་བུའི་སྟོང་ཟབ་རེད།།འབྱུང་པོའི་རྟེན་གཟུགས་ཇི་ལྟར་རུང་། །ཏིང་འཛིན་དམིགས་པ་མི་ལྡན་པའི། །འགུགས་འཆིང་སྡོམ་མྱོས་ཕྱག་རྒྱ་ཡང་། །དོན་མེད་བྱིས་པའི་ལག་རྩེད་ཡིན། །ཟོར་སྣ་འདྲེ་ལ་དྲངས་པ་ལ། །སྣང་སྲིད་མ་མོ་ལས་ལ་བསྐུལ། །ཟ་ལམ་བགེགས་ལ་བསྒྱུར་དགོས་ན། །ཁྱོད་གཅིག་དཔའ་མེད་དཔུང་ཐུག་རེད།།འདྲེ་ངན་གཅིག་ཀྱང་སྐྲག་མི་དགོས། །ཕོ་ཉ་ལས་ལ་བསྐུལ་བའི་ཕྱིར། །ཡེ་ཤེས་ཁྲོ་བོའི་རྒྱབ་རྟེན་དགོས།།འབྱུང་པོའི་དམག་སྣ་གཞོམ་པའི་ཕྱིར།།དམ་ཚིག་སྤྲུལ་བའི་དམག་དཔུང་དགོས། །དྲག་པོའི་གཡུལ་ངོ་སྤྲོད་པའི་ཕྱིར། །གཏོར་ཟོར་དགྲ་ལ་མཚོན་ཆ་དགོས། །བགེགས་འདུལ་ཡེ་ཤེས་མེ་དཔུང་དགོས། །ཀུན་ལ་ནད་དུག་མཚོན་ཆའི་ཆར།།གསལ་བ་གསུམ་དང་ལྡན་པ་དགོས།།དེ་རྣམས་ཁྱོད་ཀྱིས་ཡེ་མ་ཤེས། །རྣམ་ཤེས་གནས་ནས་འདྲེན་པ་ལ། །དབྱིངས་རིག་བསྲེ་བ་སུམ་ལྡན་དགོས། །ནུས་པས་རང་ལ་མི་ལྡོག་ཕྱིར། །རང་སྲུང་རྡོ་རྗེའི་སྦ་བ་དགོས། །བགེགས་དཔུང་རྒྱབ་རྟེན་གཞོམ་པའི་ཕྱིར། །གཞན་སྲུང་མཚོན་ཆའི་འཁོར་ལོ་དགོས། །མཚན་བཅས་དམིགས་པའི་ལས་སྒྲུབ་ཕྱིར། །དམིགས་མེད་དོན་དམ་རྒྱས་འདེབས་དགོས། །གཅེར་གྱི་ལྟ་བའི་རིག་པ་དགོས།།ཤིགས་སེ་བཤེགས་པའི་འཛིན་མེད་དགོས།།ཁྲོལ་གྱིས་བཤེགས་པའི་རང་གྲོལ་དགོས། །དགོས་ཏེ་ཁྱོད་ལ་གཅིག་ཀྱང་མེད།།ད་ནི་ཚུལ་འཆོས་རི་མོ་ཡང་། །གཅིག་པུར་མཛེས་མའི་ཕག་ཏུ་ཉོལ། །ཚེ་གང་བསགས་པའི་ལོག་འཚོ་དེ། །དམྱལ་བར་འབྱོན་པའི་ལམ་རྟགས་གྱིས། །ཞེས་ཟེར་བ་དང་།27

འཁོར་གྱི་གཤིན་རྗེ་ཁྲོས་པ་རྣམས་ཀྱིས། མ་རུང་པ་དེ་ཡིས་ལས་ངན་གྱི་འཇུག་པ་ཆོད་ཅིག་ཟེར་བཞིན་གསོད་པའི་ཁྲམ་ལ་བཏབ།རླུང་ལྷའི་རྐྱལ་བ་དང་བ་དན་གྱི་མི་མཐུན་པའི་རླུང་ལྡང་ཏེ། སྔགས་འཆང་ཆང་གིས་ར་རོ་བའི་གཡེང་ལ་ཁད་དུ་བྱས། ཧཾ་གྱི་མེ་ལྕེ་ལྡོག་པས་རལ་པའི་ཅོད་པན་དང་།དར་པོ་ཆེ་བསྲེགས། རུ་མཚོན་གྱི་རྩེ་བཀྲུམས་པ་སོགས་ལྟས་ངན་མ་རུང་བ་སྣ་དགུ་བཏང་སྟེ། འབྱུང་པོ་རྣམས་ཀྱིས་ཀི་བསྭོ་ཧ་སྒྲ་བཅས་རང་གནས་སུ་སོང་ངོ་།དེ་ནས་སྟོབས་ལྡན་སྔངས་སྐྲག་ཟིང་ངེ་བའི་ངང་སླར་ལོག་པ་དང་།ཁྱིམ་བདག་ཟླ་བའི་འོད་ཟེར་ནད་ཀྱི་ཉ་བྱེ་ཚན་དུ་བསྒྲེས་པ་ལྟར་གྱུར་པས།ཀྱེ་ལགས་སྔགས་འཆང་སྟོབས་ལྡན་དགོངས། །བདག་ནི་འཆི་ལ་ཐུག་ནས་གདའ།།སྲུང་བཟློག་ལེགས་ལམ་ཇི་འདྲ་བྱུང་།།ད་དུང་མི་འཆིའི་ཐབས་ཡོད་དམ། །མགོན་མེད་ཐུགས་རྗེས་བཟུང་དུ་གསོལ། །ཞེས་ཞུས་པར། སྔགས་འཆང་ནི་སེམས་གནོང་བཞིན་གྱིས། བདག་ལ་ཕན་པའི་ཐབས་ནི་མི་འདུག་ཀྱང་། །འོན་ཀྱང་རང་དོན་ཁོ་ན་ལ་བསམ་ཏེ་བླ་བོ་འདི་སྨྲས་སོ། །ཀྱེ་མ་འབྱོར་ལྡན་ཡིད་འོང་ལགས།།སྟོབས་ལྡན་ང་ཡིས་ཚེ་འདིའི་རིང་།།འབྱུང་པོ་མ་ཐུལ་གཅིག་མེད་ཀྱང་། །ད་ལན་ཕན་པ་འབྲིང་ཙམ་བྱུང་། །འབྱུང་པོའི་རྒྱལ་པོའི་འོད་ལྡན་ཞེས། །ཤིན་ཏུ་མ་རུང་པར་འདུག་པས། །དྲག་པོའི་ལས་ཀྱི་ཚར་ཆོད་དཀའ། །ད་ནི་ཚེ་གླུད་སྲོག་སྐྱིན་དུ། །རིན་ཐང་ལྡན་པའི་ཡས་རྫོང་ལ། །བླ་ཚེ་བསླུ་བའི་ཆོ་ག་བྱ། །དེས་ནི་ནད་དང་གདོན་ལས་གྲོལ། །འཆི་མེད་ཚེ་བསྲིངས་བསོད་ནམས་སྤེལ། །འབྱོར་ལྡན་རེ་བ་གང་བར་འགྱུར། །ཞེས་སྨྲས་པ་དང་། ཟླ་བའི་འོད་ཡིད་ཆེས་པ་མ་བྱུང་རུང་། ལན་སྨྲ་མ་ནུས་མོད། ཆུང་མས་སྔགས་འཆང་ཟེར་བ་བཞིན། གླུད་ཡས་རིན་ཐང་ལྡན་པ་28 ་

མཛེས་ཤིང་ཡིད་འཕྲོག་པ་བཤམས་ལ་སྔགས་འཆང་གིས་ཚེ་ཡི་ཆོ་ག་བཏང་ངོ་། །དེ་ཚེ་སྔགས་འཆང་གླུད་ནོར་ལ་ཞེན་པས་ཕ་ཡུལ་གྱི་ཉེ་དུ་ལ། སང་ཆུ་ཀླུང་བརྒྱུད་ནས་ཡས་རྣམས་ལེན་པར་གྱིས། ཞེས་ཕྲིན་གསང་ཐབས་སུ་བསྐྱལ་ལ། གླུད་ཀྱི་ཆོ་ག་བཏང་བའི་སྐབས། འོད་ལྡན་ཕྱིན་ཏེ་སྨྲས་པ། ཀྭ་ཡེ་སྔགས་འཆང་སྟོབས་ལྡན་ཁྱོད། །མ་གྲུབ་བཞིན་དུ་གྲུབ་བརྙེས་བྱས། །མགོན་མེད་སྐྱེ་བོ་འདི་ཙམ་བསླུས། །ད་ཡས་ཀྱི་བླ་ཚེ་བསླུའོ་སྐད།།ཞེན་མེད་གླུད་ཀྱི་ཡས་བཏང་ན།།འབྱུང་པོ་དགའ་བའི་གཏེར་ཡིན་ཀྱང་།།ཐོག་མར་བདག་ཏུ་བཟུང་དང་གཅིག །སྔགས་རྒྱ་ཏིང་འཛིན་དམན་དང་གཉིས། །གཏོང་སེམས་མེད་པའི་སྦྱིན་ཚུལ་གསུམ། །ངེད་འདྲེ་ལ་ཕན་པའི་ཡས་མ་བྱུང་། །སྦྱིན་བདག་དངོས་ནོར་ཆུད་གསན་པས། །ཁྱོད་སྔགས་འཆང་དགའ་བའི་ཡས་གླུད་ཀྱིས། །ད་ཚེ་དང་བསོད་ནམས་སྤེལ་ལོ་སྐད། །མགོན་རྒྱལ་བ་སྲས་བཅས་བྱིན་རླབས་དང་། །འཆི་མེད་ཚེ་ཡི་དངོས་གྲུབ་དེ། །དད་མོས་འོད་་ཀྱིས་མ་བསྐུལ་ན། །དམིགས་པས་འགུགས་འདོད་ཨ་རེ་འཁྲུལ། །བཅུད་ཀྱི་སེམས་ཅན་ཚེ་གསོད་དེ།།གསང་སྔགས་ཐབས་ཀྱི་ཆེ་བ་ཡིས།།མེར་ཞིང་རྒྱས་ལ་ལྷག་པའི་ཚེ། །གཡང་དུ་འགུགས་པ་མན་ངག་གནད། །དེ་ཡང་ཁྱོད་ཀྱིས་མ་ཤེས་པས། །འགྲོ་བའི་ཚེ་ལ་བརྣབ་སེམས་བྱས། །འདྲེ་ཡི་འདྲེ་གཅིག་ཁྱོད་་མིན་ནམ། །འབྱུང་པོས་འཕྲོག་པའི་ཚེ་བསོད་དེ།།དྭངས་མ་བདུན་གྱི་གནས་་ནས་ཀྱང་། །མགྱོགས་མའི་སྟོབས་ཀྱིས་འགུགས་ནུས་པ། །གསང་སྔགས་ཆོས་ཀྱི་ཆེ་བ་ཡིན། །ད་ལན་ཁྱོད་ལ་ཉམས་གཅིག་ཚད། །ཏིང་འཛིན་དམིགས་པ་ཡོད་ན་རིམས། །ལྷ་སྔགས་ཕྱག་རྒྱ་ཡོད་ན་རེམས། །ད་རེས་མ་ཤོར་སྟོབས་ལྡན་ལགས། །ཞེས་ཟེར་བ་དང་། འཁོར་གྱི་ལྷ་འདྲེ་རྣམས་ཀྱིས། ཁྱིམ་བདག་29

བླ་གཟུགས་གཞོན་ནུ་ཡིད་དུ་འོང་བ་དེ། ཕུང་པོ་དང་ཕྲལ་ཏེ། དབང་མེད་ཀྱིས་ཁྲིད་དེ་འབྱུང་པོ་རྣམས་ཀྱིས་དུམ་བུར་བགོས་ཏེ། རྡུལ་ཙམ་ཡང་མེད་པར་བྱས་པས་ཟླ་བའི་སྣང་བ་བེམ་རིག་མ་བྲལ་ཙམ་དུ་ཉམས་ཐག་པར་་་་་་་གྱུར་ཏོ།དེ་ནས་སྟོབས་ལྡན་ཡིད་ཞུམ་ཏེ།དེ་ནི་རང་ཡང་འདི་ལྟ་བུར་འགྱུར་ཉེས་ཆེ་བས། སོང་ན་ལེགས་སྙམ་ཏེ། ཡས་རྣམས་ཆུ་ཀླུང་དུ་དོར་ཚེ་རྟེན་གཏད་དེ་བཀྲ་ཤིས་ཉུང་ངུ་ཞིག་བརྗོད་ཙམ་བྱས། གསེར་དངུལ་ཇ་དར་སོགས་འབུལ་བ་གྱ་ནོམ་པ་ཁྱེར་ཏེ།སེམས་མཛེས་ལྡན་ལ་འཕྲེང་བཞིན་རང་ཡུལ་དུ་སོང་ཡང་གཤིན་རྗེའི་ཁྲམ་ལ་ལོ་གསུམ་གྱི་མཚམས་ཐེབ་སྟེ། འཆི་ནད་ཀྱིས་གདུང་བའི་ཚེ། སྔར་བྱས་ལས་རྣམས་ལ་འགྱོད་པ་དྲག་པོས། འདི་སྐད་སྨྲས་སོ། །སྔགས་འཆང་འཆི་ཁའི་ཚིག་གསུམ་འདི།།མ་འོངས་ང་འདྲའི་མི་ལ་བཞག །ང་ཅག་ཚེ་འདིའི་རིང་གང་ལ། །འབྲེལ་བ་དམ་པའི་ཆོས་བྱས་ཀྱང་། །ཟས་གོས་སྙན་གྲགས་རྟེན་དུ་སོང་། །ཤི་ལ་ཕན་པའི་ཐབས་མི་འདུག །སྙིང་ནས་འགྱོད་ཅིང་ཡི་མུག་ལྡང་།།འགྲོ་བའི་མཆོད་གནས་བྱས་ཀྱི་རིང་།།བཅའ་བཤམ་མིག་སྔར་གང་མཛེས་བྱས།།རྒྱུད་ལུང་ཁུངས་ལ་ངས་མ་གཏུགས། །དེ་ཡང་ད་ལྟ་འགྱོད་པའི་རྒྱུ། །ཕྲིན་ལས་གྱེར་དབྱངས་སྒོམ་མེད་བྱས། །བསྐྱེད་རྫོགས་ལམ་ལ་ངས་མ་སྦྱངས། །དེ་ཡང ད་ ལས་སྦྱོར་རྔམ་བརྗིད་གང་ཆེ་བྱས། །རྫས་སྔགས་ཏིང་འཛིན་གནད་མ་ཤེས། །དེ་ཡང ྈབསད་ལས་བརྒྱ་ཕྲག་མང་དུ་བྱས། །ཚེ་ཁྲུས་གནས་ལུང་མིང་ཙམ་ཡིན། །བཟློག་པའི་ལས་སྦྱོར་བརྒྱ་སྟོང་བརྩམས། །གནད་བསྐུལ་ཏིང་འཛིན་གཟེར་ཁ་མེད། །དེ་ཡངྈ མདོས་གླུད་ཡས་ལ་ཚེ་སྐྱེལ་ཡང་། །མགྲོན་བཞི་དགྱེས་པའི་ཏིང་འཛིན་མེད། །དེ་ཡངྈ འགྱོད་ཀྱང་མ་ཕན་ཕྱིས་ནས་གདའ། །30

མ་འོངས་ང་འདྲའི་སྔགས་པ་རྣམས།།ལྷ་སྔགས་ནུས་པ་མ་ཐོབ་པར རྔམས་ཆེན་ལས་སྦྱོར་མ་སྔ་གྱིས།།འདི་ཕྱི་གཉིས་ཕུང་འབྱུང་ཉེས་གདའ།།ཟོར་ལམ་བརྔན་གྱིས་མ་གྱེས་པར། །ལྷ་འདྲེ་གཉན་སར་ཟོར་མ་འཕེན། །མགོན་བྱེད་གཤེད་དུ་བབས་ཉེན་གདའ། །བཟློག་པའི་གཡུལ་ངོ་འཐབ་པའི་ཚེ། །སྲུང་སྐྱོབ་གོ་ཆ་གཟབ་ཤེས་གྱིས།།མཐུ་ནུས་རང་ལ་ལྡོག་ཉེན་གདའ།།བཟླས་སྒོམ་ཏིང་འཛིན་གང་ཚེ་ཡང་། །བྱིངས་མུགས་གཉིད་ལ་ཞེན་མ་ཆེ། །སྒྲུབ་ལ་བར་ཆད་འབྱུང་ཉེན་གདའ། །དཔའ་བོའི་བཏུང་བར་བསྟེན་གསུང་ཀྱང་། །སྔགས་པ་ཆང་གིས་ར་མ་རོ། །བླ་ཚེ་འདྲེ་ཡིས་འཕྲོག་ཉེན་དགའ། །བསྐྱེད་རྫོགས་ནུས་པའི་གདེངས་མེད་པར། །འབྱུང་པོ་གཉན་ལ་དོ་མ་བསྡོ། །རང་སྲོག་ཁྲམ་ལ་འདེབས་ཉེན་དགའ།།དྲེག་པ་ལས་བསྐུལ་ཚར་བའི་སྟེང་།།རྗེས་གཅོད་ཁྱུང་གི་མཚམས་མེད་ན། །འགོང་སྲི་ཕུག་ལ་ཞུགས་ཉེན་གདའ། །མཚན་བཅས་ལས་ཀྱི་སྦྱོར་བ་ལ། །ཡེ་ཤེས་དབྱིངས་ཀྱིས་མ་ཐེབ་ན། །ལས་རྣམས་མི་འགྲུབ་ཉེན་ཅིག་གདའ། །དེ་སོགས་མང་ཡང་བརྗོད་མ་ནུས། །ང་འདྲ་རྣམས་ཀྱི་ཐུགས་ལ་ཞོག །ཅེས་ཟེར་ནས་ཚེ་ཡི་དུས་བྱས་སོ་ཞེས་གྲགས།དེ་ནས་ཟླ་བའི་འོད་ཀྱི་ཆུང་མ་སྡུག་བསྔལ་གྱིས་ནོན་ཏེ། ད་ཐབས་ཅི་ཞིག་དྲག་ཟེར། དེ་ལ་ཁྱིམ་བདག་གིས། ཡ་ཀུའི་རི་བོ་གངས་ཅན་གྱི་ཞོལ་རི་བྲག་ཚང་ཚིང་གི་ཁྲོད་འདིར། རྒྱལ་སྲས་སེམས་དཔའ་པདྨའི་མྱུ་གུ་ཞེས་བྱ་བ།ཐུགས་རྒྱུད་སྙིང་རྗེ་དང་བྱང་སེམས་ཀྱིས་གང་བ། ཚེ་འདིའི་ཞེན་པ་ལིང་གིས་བོར་བ་ཞིག་ཡོད་པས། དེར་ཞུས་ན་ཕན་པ་ཨེ་འབྱུང་ཟེར་བར། དེ་བཞིན་ཕོ་ཉ་རིམ་པ་གསུམ་དུ་བཏང་སྟེ་གསོལ་བ་བཏབ་པས། རྗེས་སུ་བཟུང་སྟེ་ཞབས་བཅགས་པ་དང་། སྐུ་མཐོང་བ་ཙམ་གྱིས་དང་བ་སྐྱེ་ཞིང་31

བྱིན་རླབས་ཟིལ་ཆགས་པ་ཞིག་བཞུགས་པར། ཟླ་བའི་འོད་ཀྱིས་གསོལ་པ།སྐྱེ་འགྲོ་བའི་མགོན་པོ་རིན་པོ་ཆེ།།ང་ཆུང་ནས་བློ་ཕུག་ཆོས་ལ་གཏད།།དམ་པ་ཡོངས་ལ་སྐྱབས་ཞུས་པས། །མི་ནོར་བདེ་སྐྱིད་འཛོམས་ལགས་ཀྱང་། །ད་ལན་བདུད་ཀྱི་བར་ཆད་བྱུང་།།སྲུང་དང་བཟློག་པའི་ལས་མང་ཡང་ ང་ལ་ཕན་པའི་ཐབས་མ་བྱུང་། །གཅེས་པའི་ལུས་དང་བྲལ་ལ་ཁད། །དབུགས་ཀྱི་རྒྱུ་བ་ཆད་ལ་ཉེ།།འོན་ཀྱང་དམ་པ་ཁྱེད་དང་འཇལ།།ཤི་ཡང་མི་འགྱོད་བློ་རེ་བདེ། །འདི་ཕྱི་ཀུན་ཏུ་ཐུགས་རྗེས་ཟུངས། །ཞེས་ཞུས་པས། སེམས་དཔའ་ཆེན་པོས་བྱམས་པའི་སྤྱན་རས་ཡངས་པས་གཟིགས་ཏེ། ཀྱེ་ཁྱིམ་བདག་གཞོན་ནུ་དད་པ་ཅན།།སྲིད་གསུམ་སྡུག་བསྔལ་རང་བཞིན་དང་།།མི་ཡི་སྐྱེ་རྒ་ན་འཆི་ལ། །བདེ་བའི་གོ་སྐབས་ག་ལ་ཞིག །འོན་ཏེ་སེམས་དཔའ་སྙིང་སྟོབས་རེམས། །རྐྱེན་ངན་དགེ་བའི་བསྐུལ་མ་ཡིན། །ན་ཚ་སྡིག་སྒྲིབ་ཕྱག་ཤིང་ཡིན། །འདྲེ་གདོན་རྒྱལ་བའི་སྤྲུལ་པ་ཡིན། །སྡུག་བསྔལ་ཆོས་ཉིད་ཡོ་ལང་ཡིན། །དོན་དེ་ལ་བསམ་བཞིན་བློ་བདེ་སྒོམ། །ལྟས་ངན་གཡང་དུ་ལེན་པར་གྱིས། །བར་ཆད་གྲོགས་སུ་ཁྱེར་ཤེས་གྱིས། །སྡུག་བསྔལ་དོན་དང་ལྡན་པར་གྱིས། །ངས་ཀྱང་ཕན་པའི་ཐབས་རེ་བྱ། །ཞེས་གསུངས་ནས། ཁྱིམ་བདག་སྒོ་གསུམ་གླུད་དུ། ཆང་བུ་གསུམ་དང་ཤེལ་ཚིག་སོགས་བྱིན་རླབས་ལ། འགུགས་པའི་སྔགས་རྒྱ་མཛད་པ་དང་། འབྱུང་པོ་འཁོར་བཅས་ཡུལ་ཁམས་གང་བར་འདུས་པ་ལ་གླུད་བསྔོས་པས་ཆང་བུ་རེ་རེ་ཡང་འདོད་ཡོན་ཟད་པ་མེད་པའི་གཏེར་དུ་གྱུར་པ།གང་ལ་གང་འདོད་དུ་ཐོབ་ནས་ཞི་བའི་སེམས་ཀྱིས་གནས་པ་ལ། སེམས་དཔའ་ཆེན་པོས་གདམས་པ།ཀྱེ།མཐུ་ཆེན་གཙོ་འཁོར་མ་ལུས་རྣམས། །མི་ལས་ལྷག་པའི་གླུད་བཞེས་ལ། །ཁྱིམ་བདག་32

འདི་ལ་གནོད་མ་བྱེད།།བཟུང་བ་ཐོངས་ལ་བཅིངས་པ་ཁྲོལ།།ཐོག་མེད་དུས་ནས་ད་ཡི་བར། །སྲིད་གསུམ་ཕ་མའི་རང་བཞིན་ཡིན། །དྲིན་ཅན་རྣམས་ཀྱི་དྲིན་ལ་སོམས། །གནོད་པའི་བསམ་པ་རིང་དུ་སྤོངས། །བླ་དང་ཚེ་སྲོག་ཚུར་ལ་གཏོད།།ཞི་ཞིང་ཕན་པའི་སེམས་ཀྱིས་བཞུད།།ཁྱོད་འགའ་ཞིག་སྔགས་ཀྱི་ལམ་ཞུགས་ཡིན། །གསང་བ་ཟབ་མོའི་སྨིན་གྲོལ་གྱིས། །སྣང་སྲིད་ལྷ་རུ་ངོ་སྤྲད་ན། །ཡི་དམ་སྤང་དུ་ག་ལ་རུང་། །ཁྱིམ་བདག་ཚེ་ལ་མ་གནོད་ཅིག །བླ་ཚེའི་དྭངས་མ་བདག་ལ་གཏོད། །འགའ་ཞིག་ཟབ་མོའི་ལམ་ཞུགས་ཡིན། །སྣང་སྲིད་འཁོར་འདས་ཆོས་ཀྱི་དབྱིངས། །རྣམ་ཐར་གསུམ་གྱི་ངོ་བོར་བསྟན། །དེ་ལ་དགྲ་གཉེན་ལྟ་བ་འཁྲུལ། །སྤང་བླང་རེ་དོགས་ཨ་ཐང་ཆད། །བླ་ཚེ་འཕྲོག་པ་རང་སོར་བཞུགས། །ཁྱེད་རྣམས་ཞི་བ་ཆེན་པོར་གཤེགས། །ཞེས་སེ་གོལ་གཏགས་ཤིང་བདེན་གཉིས་བྱང་ཆུབ་ཀྱི་སེམས་བསྒོམ་པས།གཙོ་བོ་འོད་ལྡན་སོགས་མཐུ་ཆེན་ཕལ་མོ་ཆེ་དགའ་མགུ་ཡི་རང་སྟེ། རང་གཟུགས་དགེ་སློང་ཆས་ཀྱིས་ཁྱིམ་བདག་བླ་ཚེའི་ཐོབ་སྐལ་རྣམས་འོད་དང་ཇིག་ལེའི་རྣམ་པར་ཕུལ་ཏེ། ཕྱག་དང་བཅས་གུས་པས་གསོལ་བ། ཀྱེ། སྟོན་པའི་རྒྱལ་ཚབ་རིན་པོ་ཆེ། །འགྲོ་བའི་མགོན་གྱུར་དར་ཅིག་གསོན། །ཁྱིམ་བདག་ཟླ་བའི་སྣང་བ་འདི། །རང་བཞིན་དགེ་ལ་བློ་ཡངས་ཀྱང་། །འདོད་ཡོན་རྒྱུ་མའི་བསྲུ་བྲིད་ཀྱིས། །དམྱལ་བར་འགྲོ་ལས་ལྡོག་པ་དང་། །ཟོབ་པོ་བསླུ་བྱེད་མཆོད་གནས་བྱས། །གསང་སྔགས་མང་པོ་ཁྱད་བསད་པའི། །བཀའ་ཆད་ཅུང་ཞིག་ཕོག་ན་ཡང་། །ད་ལན་ནོངས་པ་རྗེ་ལ་བཤགས། །བླ་དང་ཚེ་སྲོག་རང་གནས་ཕུལ། །ཞི་བ་ཆེན་པོའི་བཀའ་དྲིན་ཞུ། །ཞེས་ཟེར་ཞིང་གསེག་ཤང་སིལ་སྒྲ་དང་བཅས་གླང་པོ་ཆེ་ལ་ཞོན་ནས་གཤེགས་སོ། །33

འབྱུང་པོ་འགའ་ཞིག་གིས་བླ་ཚེའི་ཐོབ་སྐལ་ཟོས་ཟིན་པས་རྒྱལ་བའི་སྲས་པོ་ལགས། ད་ཇི་ལྟར་བྱ། ཐུགས་རྗེས་བཞེས་ན་ངེད་རྣམས་ཀྱིས་འབུལ་བ་ཡིན་ནོ་ཟེར་ཞིང་ཐལ་མོ་སྦྱར་བ་ལ་བྱང་ཆུབ་སེམས་དཔའ་སྣ་ལྔའི་མདའ་་་་དར་གཡབ་ཅིང་མགྱོགས་མའི་སྤྲིན་སྤྲོས་ཏེ། ཀྱེ། རྒྱལ་བ་སྲས་བཅས་བྱིན་རླབས་དང་། །ཚེ་ལྷ་རབ་འབྱམས་བདེན་པ་ཡིས། །ཁྱིམ་བདག་བླ་ཚེ་འཕྲོག་པ་དང་།།བརྐུས་དང་ཉམས་དང་ཡལ་བ་རྣམས།།འཆི་མེད་བདུད་རྩིའི་རྣམ་པར་བསྡུས། །བུམ་པའི་བཅུད་དང་དབྱེར་མེད་གྱུར། །འབྱུང་པོ་མཐུ་ཆེན་ཁྱེད་རྣམས་ཀྱིས། །ཚེ་གླུད་སྲོག་སྐྱིན་འདི་བཞེས་ལ། །ཕྱིན་ཆད་ཀུན་ལ་གནོད་སེམས་སྤོངས། །ད་ལན་རྡོ་རྗེའི་དམ་ལ་བཞག །ནམ་ཡང་འདའ་བར་མ་བྱེད་ཅིག །ཅེས་གསུངས་ཤིང་བླ་ཚེ་ཟོས་པ་དང་ཡལ་བ་ཐམས་ཅད་འབྱུང་པོ་རྣམས་ཀྱི་ལུས་ཟུངས་དྭངས་མ་བདུན་གྱི་གནས་ནས་ཀྱང་མདའ་དར་གྱིས་ཚག་ལ་དྲངས་ཏེ། འོད་དང་བདུད་རྩིའི་རྣམ་པར་བུམ་བཅུད་ལ་བསྟིམ། འབྱུང་པོ་རྣམས་ཀྱང་བཀའ་བསྒོས་པ་བཞིན་ཡལ་གམ་བླངས་ཏེ་གཤེགས་སོ། །དེ་ནས་བླ་ཚེ་འཕྲོག་པ་རྣམས་འདུས་ཀྱང་། དཔལ་ལ་རློམས་པའི་འབྱུང་པོ་མ་རུངས་པ་ཁ་ཅིག་དམ་ལ་མ་འདུས་ཏེ། གནོད་པའི་སེམས་འཆང་ཞིང་ཁྲོས་པའི་བཞིན་ངོམས་པ་ན། སེམས་དཔའ་ཆེན་པོས་ཁྲོ་བོའི་གདུལ་བྱ་ཡིན་པར་མཁྱེན་ཏེ། བླ་མ་རིག་འཛིན་དྲག་པོའི་སྐུར་བཞེངས་ཏེ།རྡོ་གཏོར་དམར་པོ་ཟུར་གསུམ་པ་ཁྲག་དང་རུས་པས་བརྒྱན་པ་ལ་བཟློག་་་་་པའི་ཏིང་ངེ་འཛིན་གསལ་བཏབ་པས། ཁོང་རྣམས་ཀྱིས་རུ་དྲའི་ཀེང་རུས་མཚོན་ཆའི་རང་བཞིན་ཅན་ལས་མེ་འབར་བས་སྟོང་གསུམ་ཁྱབ་པར་་་་་་་་་་མཐོང་ཏེ། གཟི་བརྗིད་ལ་སྐྲག་སྟེ་ཕལ་མོ་ཆེ་ཟོས་སོང་། ད་དུང་འགའ་ཞིག་34 ་

ཐོ་བརྩམ་པའི་ཕྱིར་ལྷགས་པ་ན། མདུན་དུ་ཕྱག་རྒྱ་བཞིས་བཏབ་པས་ལུས་སེམས་འགུལ་སྤྱོད་དང་བྲལ་བ་ལ། ཧོ། དགོངས་ཤིག་རྩ་གསུམ་རྒྱ་མཚོའི་ཚོགས། །དབྱིངས་ནས་གཟུ་དང་དཔང་མཛོད་ལ། །ལོག་འདྲེན་འདུལ་བའི་ཕྲིན་ལས་མཛོད། །དྲག་པོ་ཆེན་པོའི་གཡུལ་དུ་བཞེངས། །གཏོར་ཟོར་མེ་དཔུང་འབར་བ་འདི།།རིགས་ལྔ་ཁྲོ་བོའི་ཡེ་ཤེས་མེ།།ཁྲོ་མོའི་ཚྭ་ཚྭ་སྐར་ལྟར་འཕྲོ། །ཁྱུང་དང་སྡིག་པའི་བུ་ཡུག་འཚུབས། །སྟོང་གསུམ་འཇིག་རྟེན་འབར་ཞིང་གཡོ།།མེ་སྒྲ་འབྲུག་སྟོང་ལྡིར་དང་བཅས།།ད་ལན་འབྱུང་པོའི་གཤེད་དུ་ཡང་། །དབྱིངས་སུ་གྲོལ་ཅིག་མཱ་ར་ཡ། །ཞེས་རྡོ་ཟོར་རྒྱབ་པས། །ལུས་རྡུལ་ཕྲན་དུ་བསྲེགས། སེམས་ཆོས་ཉིད་ངང་དུ་བརྒྱལ་བ་དེ། བསྲེ་བ་གསུམ་དང་ལྡན་པས། དབྱིངས་ཀ་དག་ཀློང་དུ་མཉམ་པར་བཞག་པ་ན་རིག་པ་གཞི་ཐོག་ཏུ་གྲོལ་ཏེ་སངས་རྒྱས་པར་གྱུར། དེ་ནས་ཁྱིམ་བདག་གདོན་ལས་གྲོལ་ཏེ་ལུས་སེམས་བག་ཕེབས་པ་ལ། རྒྱལ་བའི་སྲས་པོས་ཚེ་ཡི་བུམ་པས་དབང་བསྐུར་ཏེ། ཨོཾ་མི་འགྱུར་མི་ཤིག་སྐུ་མངའ་བ།།ཚེ་ལྷ་རིག་འཛིན་རྒྱ་མཚོ་ཡི།།བྱིན་རླབས་འཆི་མེད་ཚེ་དབང་གིས། །རྡོ་རྗེ་གསུམ་དང་ལྡན་གྱུར་ཅིག །ལྷ་དང་དྲང་སྲོང་བདེན་སྟོབས་དང་། །བརྟན་དང་གཡོ་བའི་དྭངས་བཅུད་ཀྱིས། །ཁམས་ལྔའི་ཉམས་པ་སོར་ཆུད་ནས།།སྒོ་གསུམ་དཔལ་དང་ལྡན་གྱུར་ཅིག །འབྱུང་པོས་རྐུས་འཕྲོག་ཡལ་བའི་ཚེ། །བུམ་པའི་བཅུད་དང་དབྱེར་མེད་པ། །སྦྱིན་བདག་སྒོ་གསུམ་ལ་ཐིམ་པས། །རྡོ་རྗེ་སེམས་དཔའི་ཚེ་འགྲུབ་ཤོག །ཨོཾ་བཛྲ་ཨཱ་ཡུ་ཙཱ་ན་ཚེ་༔། ཞེས་གསུང་བཞིན་བདུད་རྩི་སྤྱི་བོ་ནས་བླུགས་པས། བླ་ཚེ་ཉམས་པ་སོར་ཆུད་དེ་ཚེ་ཡི་དཔལ་ཐོབ་པར་གྱུར་ཏེ། དེ་ནས་ཁྱིམ་བདག་དད་ཅིང་དགའ་སྤྲོ་ཡི་རངས་ཏེ། ལོངས་སྤྱོད་ཀྱི་སུམ་ཆ་35

ཕུལ་ཞིང་། ཀྱེ་བཀའ་དྲིན་འཁོར་མེད་རིག་འཛིན་རྗེ། །ད་ཡང་ཐུགས་རྗེས་སྐྱོང་བ་དང་། །དམ་ཆོས་བདུད་རྩིའི་གྲུ་ཆར་གྱིས།།འཁོར་བའི་ཚ་གདུང་ཞི་བར་གསོལ། །ཞེས་གསོལ་བ་བཏབ་པས། སེམས་དཔའ་ཆེན་པོ་ཞལ་འཛུམ་པ་དང་བཅས། ཀྱེ་ཧོ་འདོད་ཡོན་དུག་གི་ཚོང་འདུས་ལ། །ཞེན་པ་ཞུགས་ན་ང་་རེ་འཁྲུལ། །ལོངས་སྤྱོད་རྙེད་པ་ང་མི་འདོད། །དགེ་བའི་ཕྱོགས་སུ་ཁྱོད་ཀྱིས་ཐོངས། །འཁོར་བ་སྲིན་མོའི་གྲོང་ཁྱེར་ལས། །ངེས་འབྱུང་ཁྲིམས་ཀྱི་རྟ་མཆོག་ཞོན།།མ་རྒན་སེམས་ཅན་བསྒྲལ་བ་ལ།།སེམས་དཔའ་ཆེན་པོའི་གོ་ཆ་གྱོན། །ཚེ་འདིར་སྲིད་པ་རྒྱུན་གཅོད་ཕྱིར། །དག་མཉམ་ཆོས་སྐུའི་རལ་གྲི་ཟུངས། །འབྲས་བུ་གཞི་ལ་རྫོགས་པའི་ཕྱིར། །སྐྱེ་མེད་རིག་པ་རྒྱ་ཡན་གྱིས། །འདི་བདེ་ཕྱི་སྐྱིད་ཨ་ལ་ལ།།ཞེས་གསུངས་ཤིང་སྨིན་གྲོལ་གྱི་གདམ་པ་མཐའ་ཡས་པ་བསྩལ་ཏེ་དབེན་པའི་རིར་གཤེགས་སོ། །དེ་ནས་ཁྱིམ་བདག་ཟླ་བའི་འོད་ཀྱང་ལོངས་སྤྱོད་ཆོས་ཕྱོགས་ལ་བཏང་སྟེ་སྤྲོས་མེད་ཀྱི་རྣལ་འབྱོར་བྱས་པས་མཐར་འཇའ་ལུས་སུ་གཤེགས་པར་གྲགས་སོ། །ཅེས་པ་འདི་ནི། ཤེས་རབ་ཀྱི་དཔེ་བུམ་སྣ་ཚོགས་པ་ལས།ལུང་དང་རིགས་པས་རྣམ་པར་དཔྱད་དེ་སེམས་དཔའ་གཞོན་ནུ་དྲི་མེད་འོད་ཀྱི་སྣང་བ་ཞེས་བྱ་བས་ལྷ་ཡི་བུ་ཉི་མ་དང་ཟླ་བའི་གྲོགས་དང་་་་་་་བཅས་ལེགས་པར་བཏུས་པ་དགེ་ལེགས་འཕེལ། ་36

༄༅།།ཚེ་འདས་བླ་མའི་ཞུས་ལན་བར་དོ་སྐུ་གསུམ་རང་ཤར་གདམ་ངག་བདུད་རྩི་ཐིགས་པ་བཞུགས་སོ།།ཟུར་མང་པདྨ་རྣམ་རྒྱལ་གྱིས་མཛད།

ན་མོ་གུ་རུ་ཀརྨ་ཀ་ཡེ། གདོད་ནས་སྐྱེ་འཆི་མ་དམིགས་ཀྱང་། །སྣང་ཚུལ་སྲིད་པའི་འཁོར་ལོ་ལ། །བར་དོའི་སྡུག་བསྔལ་མཐའ་མེད་བྱུང་། དེ་ལ་ཕན་པའི་གཏམ་འདི་སྤྲོ།།དེའང་སྔོན་གྱི་དུས་ནས་འདི་སྐད་ཐོས་ཏེ།ཆོས་ཀྱི་དགའ་བའི་དབེན་རི་ཟླ་བ་རྒྱས་པ་ཞེས་བྱ་བའི་ཀེའུ་ཚང་དུ་ཚངས་པར་་་་་་་སྤྱོད་པ་ཡུན་རིང་དུ་བརྟེན་ཞིང་། སྤྲོས་མེད་འོད་གསལ་ཁོར་ཡུག་ཏུ་གྱུར་པའི་རྣལ་འབྱོར་པ་དྲང་སྲོང་ཟླ་བ་དགྱེས་པ་ཞེས་བྱ་བ་ཞིག་ཡོད་ལ། དེ་ཡི་ཚེ་དེ་ཉིད་སྐུ་ཚེ་དང་བསླབ་པ་གསུམ་རྣམ་པར་དག་པར་མཐར་ཕྱིན་ཏེ།མཐར་དུས་ཀྱི་འཆི་བས་ནོན་པའི་ཚེ། འབྱུང་བ་ཐིམ་རིམ་དང་། འོད་གསལ་གྱི་གདམ་པ་ཁོང་དུ་ཆུད་ཅིང་དཔེར་ན་དེད་དཔོན་ནོར་བུའི་གླིང་་་་་ནས་རང་ཡུལ་དུ་ལྷག་པ་ལྟར། དོན་གཉིས་བསམ་པ་ལེགས་པར་འགྲུབ་པ་དེས། གཟུགས་སྐུའི་བཀོད་པ་བསྡུ་བའི་སྔ་ལོགས་སུ་འཁོར་གྱི་ཚོགས་རྣམས་ལ་འདི་སྐད་དུ་གདམ་པ། ཀྱེ་མ་ཕྱི་རབས་སྐལ་ལྡན་རྣམས་། །དྲང་སྲོང་ཟླ་བ་དགྱེས་པ་དང་། །ཆོས་ལ་སྙིང་ནས་ཞུགས་པའི་ཚུལ། །ཅུང་ཟད་གླེང་འདི་གསན་པའི་རིགས། །སྐྱེ་གནས་བར་དོའི་དུས་ཞེས་པ། །སྐྱེས་ནས་འཆི་ནད་ཐེབས་ཀྱི་བར། །ད་ལྟའི་སྣང་བ་ཐད་གའི་རིང་། །ཆུང་ནས་ལས་མཐའ་མ་ལོག་སྟེ། །མཚན་ལྡན་དགེ་བའི་བཤེས་གཉེན་བསྟེན། །ཐོས་བསམ་སྒོམ་པའི་སྒྲོན་མེ་བསྟེན། །མི་མེད་དབེན་པའི་རི་སུལ་དུ། །སྒྲུབ་པའི་རྒྱལ་མཚན་ལེགས་པར་བཙུགས། ཉམས་རྟོགས་ནོར་བུའི་གཏེར་ཁ་བརྡོལ། །བླ་མ་ལྷ་དང་འབྲལ་བ་མེད། །འཆི་ཡང་འགྱོད་མེད་གདེང་ཆེན་ཐོབ། །བསྟན་དང་འགྲོ་ལ་ཕན་པར་བྱས། །ད་ལྟ་འཆི་ཁ་བར་དོ་རུ། །འབྱུང་བ་ཐིམ་པའི་རྟེན་འབྲེལ་གྱིས། །འཁྲུལ་སྣང་སྣ་ཚོགས་ཤར་ན་ཡང་། སྒྱུ་མ་ཤེས་པའི་ལྟད་མོ་39

བཞིན། །དབྱིངས་སུ་གྲོལ་བའི་གདེང་ཞིག་འདུག །འཆི་བ་འོད་གསལ་ཤར་བའི་ཚེ། །འོད་གསལ་མ་པང་བུ་འཇུག་དང་། མི་འགྱུར་གསེར་གྱི་ཐུར་མ་ཡིས། །གཞི་ལམ་འོད་གསལ་འདྲེས་པའི་དུས། །ཀ་དག་ཆོས་སྐུའི་བཙན་ས་དེར། །གྲོལ་བ་བཞི་ཡི་གདེང་ཆེན་ཡོད། །རང་སྣང་ཆོས་སྐུའི་ནམ་མཁའ་ལ། །ཕུན་ཚོགས་ལྔ་ལྡན་བཀོད་པའི་སྤྲིན། །ཉི་མ་དང་ནི་འོད་ཟེར་བཞིན། །ལྷུན་གྱིས་གྲུབ་པའི་ཆེ་བ་ཡོད། །གཞན་སྣང་རིགས་ལྔའི་ཚོམ་བུ་དང་། །མ་དག་འགྲོ་འདུལ་ཕྲིན་ལས་ནི། །རྒྱུན་མི་ཆད་པའི་རོལ་པ་ལས། །སྲིད་པ་ཇི་སྲིད་བར་དུ་སྣང་། །དེ་ལྟར་དོན་གཉིས་མཐར་ཕྱིན་པ། །བླ་མ་ལྷ་ཡི་ཐུགས་རྗེ་དང་། །བདེན་གཉིས་རྟེན་འབྲེལ་བསླུ་མེད་པས།།གང་ལ་གྲུབ་པ་དངོས་པོའི་གཤེས། །དེ་ལ་བསྲུ་བ་མེད་ལགས་ན། །རྗེས་འཇུག་སྐལ་ལྡན་སྐྱེས་བུ་རྣམས། །སྲིད་པའི་གནས་ལ་མ་ཞེན་པར། །ཟུང་འཇུག་གསང་བའི་ལམ་འདི་ལས། །ཆོས་སྐུའི་གྲོལ་ས་འདིར་གཤེགས་ཤིག །ཅེས་གདམས་ཏེ།འོད་གསལ་ཆོས་སྐུའི་དབྱིངས་སུ་གཟུགས་སྐུའི་བཀོད་པ་བསྡུས་ཏེ། །དགུང་ཞག་བདུན་གསུམ་གྱི་རིང་། ཏིང་ངེ་འཛིན་འཁོར་ཡུག་ཏུ་འབྱམས་པས ཕྱི་རྟགས་ནམ་མཁའ་གཡའ་དག་པ་དང་།འཇའ་འོད་མེ་ཏོག་ཆར་གྱིས་ལྗོངས་ཀྱི་སྐྱེ་བོ་མ་ལུས་པ་དད་པའི་སྣང་བ་རྒྱས་ཏེ། དྲང་སྲོང་ཆེན་པོ་དེ་ཉིད་ཀྱང་།ཇི་ལྟར་གསུངས་པ་བཞིན་རང་དོན་སྤང་རྟོགས་འབྲས་བུ་མཐར་ཕྱིན།གཞན་དོན་ཕྲིན་ལས་རྒྱ་མཚོའི་ཕ་རོལ་ཏུ་ཕྱིན་པར་གྱུར་ཏོ། །འཆི་བ་འོད་གསལ་ཆོས་ཀྱི་སྐུ་རུ་གྲོལ་བའི་གཏམ་གྱི་སྐབས་ཏེ་དང་པའོ།།ནམ་མོ་གུ་རུ་པདྨ་ཨིནྡྲ་རཱ་ཛ་ཡེ།ཡང་འདི་སྐད་ཐོས་ཏེ།སྔོན་གྱི་དུས་ན་པདྨ་རྒྱས་པའི་ལྗོངས་ཞེས་བྱ་བ། རྒྱལ་སྲས་སེམས་དཔའ་རིགས་ཅན་40 ་

གཞོན་ནུ་པདྨའི་སྣང་བ་ཞེས་བྱ་བ། རིགས་ཀྱི་ཆེ་བ་དང་བསོད་ནམས་དང་བློ་གྲོས་ཀྱི་དཔལ་དང་ལྡན་པས། འཇིག་རྟེན་གྱི་རྒན་པོ་སུས་ཀྱང་འགྲན་ཟླ་དང་བྲལ་བའི་དམ་པ་ཞིག་ཡོད་པར་གྲགས་སོ། །དེ་ཡི་ཚེ། དེའི་དུས་ན།དེ་ཉིད་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་ཚུལ་བཞིན་དུ་་བསྟེན་ཅིང་། སྐྱེ་བ་དང་། འཆི་བ་དང་། བར་དོའི་གདམས་པ་སོགས་ཆོས་ཚུལ་མང་པོ་ལ་ཐོས་བསམ་གྱི་ཤེས་རབ་དྲི་མ་མེད་པས་མངོན་པར་མཐོ་་་་་་་ཡང་། ཉམས་ལེན་གོམས་པ་ཚད་དུ་མ་འཁྱོལ་བར་ཚེ་ཡི་དུས་བྱེད་ལ་ཉེ་སྟེ།བློ་གྲོས་ཅན་གཞན་རྣམས་ཀྱང་། དེའི་ཡོན་ཏན་གྱི་ཆོས་ལ་འཇུག་པའི་བློ་དང་། སྐྱེས་བུ་དམ་པ་གློ་བུར་དུ་ཡལ་བ་ལ་འགྱོད་པ་ཆེན་པོས་རབ་ཏུ་གདུང་བར་གྱུར་ཏེ། དེ་ཡི་ཚེ་ཤུལ་གྱི་ཉེ་དུ་པ་རྣམས་ཀྱིས། འདྲེན་པའི་བླ་མ་ཐུགས་རྗེ་ཅན་སུ་དྲག་སྙམ་ཏེ་ཕྱོགས་ཀུན་ཏུ་བཙལ་བས་ལྗོངས་དེར་་་་་་་་རྣམས་འདྲེན་སྐྱབས་མགོན་རིག་འཛིན་ཟེར་བའི་སྟོན་འཁོར་རྒྱས་ལ་མངའ་ཐང་ཕྱུག་པ་ཞིག་བཞུགས་པ་དེ་འབྱུང་བ་ཐིམ་པའི་སྐབས་སྤྱན་དྲངས་ཏེ་་་་་བཞུགས་སོ། །དེ་ཡི་ཚེ་བདྨའི་སྣང་བ་དེ་ཉིད་འཆི་ཁའི་གནད་གཅོད་ཀྱི་ཚོར་བ་ཡ་ང་བ་དང་བཅས་ཏེ། དབུགས་ཀྱི་རྒྱུ་བ་ཆད་པ་ན། འབྱུང་བ་ཐིམ་པའི་སྣང་བ་སྣ་ཚོགས་ཤར་ཀྱང་། སྔ་མ་ཐོས་བསམ་ཆེན་པོ་བྱས་པའི་ཤེས་རབ་ཀྱིས་འཁྲུལ་པ་ཁོ་ནར་མ་གཡེངས་པར་འཆི་བ་འོད་གསལ་ངོས་ཟིན་པའི་་་་་མྱོང་བ་མ་ཐོབ་ཀྱང་། གོ་རིམ་ས་མཚམས་ཀྱི་ངེས་པ་ཙམ་རེ་ངོས་ཟིན་པའི་དངོས་གཞི་བརྒྱལ་བ་ཆེན་པོ་སད་པ་དང་བར་དོའི་ཡིད་ལུས་དབང་པོ་ཀུན་ཚང་ལས་ཀྱི་རྫུ་འཕྲུལ་དང་ལྡན་པ་ཀྲོང་སྐྱེས་སུ་གྲུབ་སྟེ། དེའང་གནས་ངེས་མེད་རི་རྩེ་ཆུ་འགྲམ་ཐང་སྟོང་སྣ་ཚོགས་སུ་ཡུད་ཙམ་གྱིས་སླེབས་ཅིང་་་་41

གནས་པ། གྲོགས་ངེས་མེད་ཤི་གསོན་འདྲེ་སྲིན་སུ་དང་ཡང་འགྲོགས་པ།རྟེན་ངེས་མེད་ལྷ་ཁང་ཤིང་དྲུང་བྲག་སྐྱིབས། སྣ་ཚོགས་ལ་བརྟེན་འཆའ་བ།ཟས་ངེས་མེད་དྲི་དང་བསུར་གྱིས་ཚིམ་ཞིང་། བསྔོས་ན་ཐོབ་ལ། མ་བསྔོས་ན་མི་ཐོབ་པ། རྣམ་ཤེས་ངེས་མེད་སྐྱེད་བ་སྔ་ཕྱི་མང་པོའི་བག་ཆགས་སྣ་ཚོགས་སད་པ། སྤྱོད་ལམ་ངེས་མེད་སྐད་ཅིག་ཡུད་ཙམ་རེ་ལ་སྣ་ཚོགས་སྤྱོད་ཅིང་། རང་ཉིད་འཆི་བར་མ་ཤེས་ཏེ། ཤུལ་མི་རྣམས་ཀྱིས་མྱ་ངན་བྱེད་པའི་དྲུང་དུ་སོང་སྟེ། ང་རང་ཤི་མེད་འདིར་ཡོད་ཅེས་ནན་གྱིས་སྨྲས་ཀྱང་གོར་མ་ཐུབ་སྟེ། ལན་མེད་པ་དང་། དངོས་ནོར་རྣམས་གཞན་གྱིས་སྤྱོད་པ་ལ་ཞེ་སྣང་ཞིང་། གཤིན་པོ་རང་གི་དགེ་རྩར་བསྔོས་པས་དགའ་བདེའི་ཉམས་སྐྱེ་བ་བཅས། གཟོད་རང་ཡང་འཆི་བ་ཡིན་ནམ་སྙམ་སྟེ་སྙིང་ཚ་ཧང་ངེ་བའི་ངང་། ཉམས་བརྟག་པའི་ཕྱིར་ཕྱོགས་ཀུན་ཏུ་བརྒྱུགས་པས། རང་འཆི་བ་ལ་མྱ་ངན་བྱེད་པ་མང་པོས་གང་བར་མཐོང་བ་དང་། བྱེ་མ་ས་འབོལ་དུ་རྐང་རྗེས་བཞག་ཀྱང་མི་དོད་པ་དང་། ཉི་ཟླའི་སྣང་བ་མེད་ཅིང་། རང་ལུས་ལ་དྲི་མ་མེད་པ་དང་། གཞན་གྱི་སེམས་ལ་གང་དྲན་ཤེས་ཤིང་། གཏམ་སྣ་ཚོགས་ལབ་ཀྱང་སུས་ཀྱང་ལན་མི་སྟེར་བའི་ཁར། ཐམས་ཅད་ངོ་ནག་པོར་འདུག་པ་དང་། སྐབས་རེར་ཕྱི་མ་གང་འགྱུར་ཕལ་ཆེར་གསལ་བས། འཆི་ཟིན་པ་ཁོ་ཐག་ཆོད་དེ་སེམས་ལ་སྡུག་བསྔལ་བཟོད་དུ་མེད་པ་བྱུང་། ཀྱེ་མ།ཀྱེ་ཧུད་ང་ལ་མགོན་སྐྱབས་བྱེད་པ་སུ་ཡོད་སྙམ་ཏེ་བྲེད་ཤ་ཐོན་པའི་མིག་་་་་་་་་བསྒྲད་དེ་ཕྱོགས་ཀུན་ཏུ་ཚོལ་ཡང་། ཕན་བྱེད་མགོན་བྱེད་གང་ཡང་མ་རྙེད།འདི་སྐབས་ཁྲིམས་ལྡན་དགེ་སློང་སོགས་ཆོས་པ་རྣམ་དག་ལ་འདོད་ཡོན་ཡིད་42

འོང་གིས་བསུ་བར་གསུངས་ཀྱང་པདྨའི་སྣང་བས་ནི། དེ་འདྲའང་མ་རྙེད་སྐབས་རེར་ཆར་དྲག་རླུང་ཆེན་གྱིས་བདས་པག་ངེས་མེད་དུ་རྒྱུག་པ་་་་་་་་དང་། ཉོན་མོངས་དུག་གསུམ་རང་གཟུགས་ཡ་ངའི་གཡང་ས་དཀར་དམར་ནག་གསུམ་ལས་ལྷུང་བའམ། དེས་ཆོད་པའི་སྐྲག་སྣང་དང་། རང་རྒྱུད་རྟེན་གྱི་འབྱུང་གཞི་འཁྲུགས་ཤིང་འཇིགས་པའི་རྟགས། རི་རབ་སྟོང་ཕྲག་ཉིལ་བའི་སྒྲ་དང་།རྒྱ་མཚོ་སྟོང་འཁྲུགས་པའི་སྒྲ་དང་།ནགས་ཆེན་མེར་འབར་བའི་སྒྲ་དང་། རླུང་ཆེན་པོ་རབ་ཏུ་འཁྲུགས་པའི་སྒྲ་སོགས།འཇིགས་པའི་སྒྲ་བཞིའི་སྔངས་སྐྲག་ཅི་རིགས་ཤར་ཞིང་།སྟོགས་སྐོམ་དང་འཁྱག་སྣང་བཟོད་དུ་མེད་པ་ཤར། སྣང་བ་ཡད་ཡུད་ཕྱོད་དེ་བ་ཟིང་ཟིང་ ལང་ལོང་གིས་སེམས་ལ་བརྟན་པ་ཅུང་ཟད་ཙམ་མེད། བདུན་ཕྲག་རེ་རེའི་མཚམས་འཆི་ཆུང་ལྟ་བུའི་བརྒྱལ་བ་ཡུད་ཙམ་རེ་འབྱུང་བ། དེ་འདྲའི་བར་སྲིད་སྐབས་དེར། རྣམ་འདྲེན་སྐྱབས་མགོན་རིན་པོ་ཆེས་བདུན་ཚིགས་ཆོ་གའི་བྱང་བུར་འགུགས་བསྟེམ་སྐབས་ཚེ་འདས་དཀོན་མཆོག་བདེན་པས་བཀུག་སྟེ་འདར་གཡེང་ཟ་ཟིའི་ངང་འཁོད་པ་ལ།བླ་མས་འདི་སྐད་གདམས་སོ།།ཀྱེ་མ་ཚེ་འདས་རིགས་ཀྱི་བུ། །འཁོར་བའི་གནས་འདིར་སྐྱེས་ཚད་ནི། །ཐམས་ཅད་འཆི་བའི་རང་བཞིན་ཕྱིར། །སྡུག་བསྔལ་ཞེན་ཆགས་མ་བྱེད་པར། །རེ་ལྟོས་དཀོན་མཆོག་གསུམ་ལ་གྱིས། །འདྲེན་པ་ང་ལ་གསོལ་བ་ཐོབ། །འཁོར་བ་སྡུག་བསྔལ་རང་བཞིན་ལ། །བདེ་བ་ཉིད་དུ་མ་བསམ་པར། །ད་ནི་ངེས་འབྱུང་བློ་བསྐྱེད་དེ། །དག་པའི་ཞིང་དུ་ཐོག་མེད་སོང་།།ངས་ཀྱང་སྨོན་ལམ་བདེན་སྟོབས་བགྱིད།།འདུན་པ་དྲག་པོ་ད་རེས་རེམས། །ཞེས་གསུངས་པས།པདྨའི་སྣང་བས། དེ་ལྟར་བླ་མས་གསུངས་པ་ལྟར་སྤྱིར་ཡིན་ནའང་། བར་43

སྲིད་ཡིད་ལུས་མངོན་ཤེས་ལྡན་པས་བརྟགས་པ་ན།བླ་མའི་གསུང་དེ་ལའང་ཡིད་ཆེས་དེ་ཙམ་མ་རྙེད་དེ་ཡང་འདི་ལྟར་ཞུས་སོ། །ཀྱེ་འདྲེན་པའི་བླ་མ་རིན་པོ་ཆེ། །ཐམས་ཅད་འཆི་བ་ཡིན་ནའང་། ང་རང་ལང་ཚོ་བླ་མས་གསལ། །ཡོན་ཏན་ཆེ་ཡང་ཕན་མ་མཆིས། དེ་ལ་བསམ་བཞིན་འགྱོད་པའི་རྒྱུ། །ཐོས་བསམ་ནོར་བུས་ཕྱུག་ན་ཡང་། །མན་ངག་མྱོང་བ་མ་གོམས་པས།།འོན་པ་རོལ་མོ་མཁན་བཞིན་དུ། །ཆོས་པའི་མལ་དུ་ཐ་མལ་རོ། །དེ་ལ་བསམ་བཞིན་འགྱོད་པའི་རྒྱུ། །ད་ལྟའི་བར་དོའི་སྣང་བ་ཤར། །འཁྲུལ་སྣང་སྔངས་སྐྲག་རྒྱུན་མི་ཆད། །སྐྱོབས་དང་སྐྱེལ་མ་སུ་ཡང་མེད། །དེ་ལ་བསམ་བཞིན་འགྱོད་རེ་ཆེ། །རེ་ལྟོས་བླ་མ་ཁྱེད་ལ་བཅས། །གསོལ་འདེབས་གདུང་ཤུགས་ངས་བྱས་ཀྱང་། །འདྲེན་པའི་ཐུགས་རྗེས་ང་མ་བཟུང་།།དེ་ལ་བསམ་བཞིན་འགྱོད་པའི་རྒྱུ། །བསླུ་མེད་དཀོན་མཆོག་རིན་པོ་ཆེའི། །ཐུགས་རྗེས་བསླུ་བར་མི་སྲིད་ཀྱང་། །དད་འདུན་ཡིད་ཆེས་ཆུང་བ་དེས། །ང་ལ་མགོན་སྐྱབས་མ་མཆིས་སོ། །དེ་ལ་བསམ་བཞིན་འགྱོད་རེ་ཆེ། །འཁོར་བར་ངེས་འབྱུང་གྱིས་གསུང་ཡང་།།མི་ལུས་ལན་གཅིག་ཐོབ་སྲིད་ན། །རྟེན་དེར་དོན་གཉིས་འགྲུབ་པ་ཞིག །རེ་བ་སྙིང་ནས་ཆེ་དྲག་པས། །ད་རུང་ངེས་འབྱུང་བློ་མི་འདུག །དག་པའི་ཞིང་དུ་སོང་གསུངས་ཀྱང་། །དེ་སྔོན་རྒྱུ་ཚོགས་མ་ཚང་བས། །རྒྱུས་མེད་ལམ་དུ་ཞུགས་པ་བཞིན། །ང་ལ་འགྲོ་བའི་ནུས་པ་བྲལ། །ཁྱོད་ཀྱང་འདྲེན་པའི་ཐུགས་རྗེ་ཆུང་། །གང་ནས་བསམ་ཡང་འགྱོད་པའི་གནས། །འགྱོད་ཀྱང་ཅི་བྱ་མེད་ལགས་ན། །རེ་ལྟོས་བླ་མ་རྗེ་ལ་བཅའ། །ཐུགས་རྗེ་ནུས་པ་མ་ཆུང་ཤོག །ཅེས་ཞུས་པས། །བླ་མའི་ཐུགས་ལ་ཅུང་ཕོག་སྟེ་དགོངས་པ་མ་རངས་པའི་ངང་ནས། སླར་འདི་སྐད་གདམས་སོ། །ཀྱེ་མ་ ་44

ཚེ་འདས་རིགས་ཀྱི་བུ། །མ་ཡེངས་རྩེ་གཅིག་དྲན་པ་དང་། །དད་པའི་སྤྱན་རས་ཡངས་པ་ཡིས། །ང་ཡི་གདམ་ངག་འདི་ལ་ཉོན། །རྙེད་དཀའི་དལ་འབྱོར་ལེགས་ཐོབ་ཅིང་། །ཐོས་བསམ་ལམ་གྱི་སྒྲོན་མེ་བསྟེན། །མཚན་ལྡན་བླ་མ་མང་ཡང་མཇལ། །ཚེ་སྔོན་བྱས་པ་མ་ཆུང་བས། །འགྱོད་པའི་གནས་སུ་མི་འདུག་གོ །ད་ལྟ་འདྲེན་པ་ང་དང་འཕྲད། །ཐུགས་རྗེ་ནུས་པས་འདྲེན་གྱིས་ཆོག །ཁ་ཙམ་མིན་པའི་གསོལ་བ་ཐོབ། །མན་ངག་སྙིང་པོ་འདི་ཡང་ཉོན། །ཕ་གཅིག་དམ་པ་སངས་་རྒྱས་ཀྱིས། །འཆི་བ་འཆི་བ་མ་ཡིན་ཏེ། །རྣལ་འབྱོར་སངས་ཆུང་རྒྱས་པ་ཡིན། །སྐད་ཅིག་གཅིག་གིས་བྱེ་བྲག་ཕྱེད། །སྐད་ཅིག་གཅིག་ལ་རྫོགས་སངས་རྒྱས། །ཞེས་གསུངས་དུས་སུ་བབས་པས་ན། །འགྱོད་པ་མ་བྱེད་ཤེས་རབ་ཅན། །རིག་པ་སྒྲིམས་ཤིག་བློ་གྲོས་ཅན། །ད་ལྟ་སྲིད་པ་བར་དོའི་ལུས། །རྟེན་བཟང་བག་ཆགས་འགྱུར་བ་སླ། །གང་དྲན་གནས་སུ་སྐད་ཅིག་སླེབས། །དེས་ན་ཞིང་ཁམས་ཡིད་ལ་གྱིས། །འོད་དཔག་མེད་ལ་དད་པའི་ངང་།།ཐོག་མེད་རྫུ་འཕྲུལ་ཤུགས་ཀྱིས་སོང་། །ཆགས་ཞེན་བསམ་པ་ཀུན་སྤངས་ན། །ངས་ཀྱང་སྐད་ཅིག་ཉིད་ལ་འདྲེན།།བདེ་བར་གཤེགས་ཤིག་རིགས་ཀྱི་བུ། །ཞེས་གསུངས་པས་ཚེ་འདས་པདྨའི་སྣང་བ་ནི་གསོན་བདུད་གཤིན་ལྕགས་ཀྱི་འབྱུང་པོ་རྣམས་ཀྱིས་་་་་་་་་་གནོད་པའི་སྔངས་སྐྲག་མང་ཞིང་ཡིད་ལུས་གཏད་མེད་བྱ་སྒྲོ་རླུང་བསྐྱོད་ལྟ་བུ་ལ། སྐད་ཅིག་ཡུད་ཙམ་གཅིག་ལ་བག་ཕེབས་པའི་ཐབས་གང་ཡང་མེད་པར་ཞིང་ཁམས་སུ་སྤར་བ་ལྟ་ཅི། དྲི་བསུར་ཙམ་གྱི་འདོད་ཡོན་ཙམ་སྟེར་དུ་མེད་པའི་ཁ་ཏ་སྟོང་སྐད་ཁོ་ན་ལ་ཡིད་ཤིན་ཏུ་མ་རངས་ཏེ། ཁོང་ལུས་སྙིང་ནས་འཁྲུགས་བཞིན་འདི་སྐད་ཞུས་སོ། །ཀྱེ་འདྲེན་མཆོག་བླ་མ་རིན་པོ་ཆེ། །སྒྱུ ་ 45

དལ་འབྱོར་རིན་ཆེན་ཐོབ་པ་དང་། །ཐོས་བསམ་བྱས་པ་སྤྲོ་ལགས་ཀྱང་། །ཉམས་སུ་མ་ལོན་ང་རེ་འགྱོད། །མ་འགྱོད་གསུངས་ཡང་ཕན་མི་འདུག །ང་ཡི་དོན་དུ་ཁྱོད་རང་བོས། །དང་པོ་གནད་གཅོད་སྡུག་བསྔལ་ལ། །བཙོན་རར་ཚུད་པའི་ཉམ་ཐག་བཞིན། །བཟོད་དུ་མེད་པའི་མྱ་ངན་མྱོང་། །དེ་དུས་སྡུག་བསྔལ་ཕྲ་མོ་ཞིག །སེལ་ཐབས་མཛད་པ་ངས་མ་མཐོང་། །ཀྱེ་མ་ཨེ་དགོངས་བླ་མ་ལགས། །གཟུགས་ནི་སྒྲ་ལ་ཐིམ་པའི་དུས། །མིག་ཉམས་མཐོང་བ་མི་གསལ་བས། །མི་ངོ་མ་འབྱེད་འབྱམས་པའི་དུས། །དག་པ་གཟུགས་ཀྱི་རྡོ་རྗེ་དང་། །མིག་དབང་ས་ཡི་སྙིང་པོ་གཉིས། །དབྱིངས་སུ་ཐིམ་པ་ཡིན་ལགས་ཀྱང་། །བླ་མས་ངོ་སྤྲོད་མ་ཐེབས་པས། །མ་དག་འཁྲུལ་བའི་དབང་དུ་ཡལ། །ཀྱེ་མ་ཨེ་དགོངས་བླ་མ་ལགས། །དེ་བཞིན་སྒྲ་ནི་ཐིམ་པའི་དུས། །རྣ་བའི་དབང་པོ་ཉམས་པ་ཡིས། །སྙན་དང་མི་སྙན་སྒྲ་རྣམས་ནུབ། །སེམས་དཔའ་ཕྱག་ན་རྡོ་རྗེ་དང་། །ཡུམ་མཆོག་སྒྲ་ཡི་ལྷ་མོ་མ། །དབྱིངས་སུ་ཐིམ་ཡང་ངོ་མ་ཤེས། །ཀྱེ་མ་ཨེ་དགོངས་བླ་མ་ལགས། །རོ་ནི་རོ་ལ་ཐིམ་པའི་དུས། །ཞིམ་ངད་དྲི་ནི་ནུབ་པ་དང་། །སེམས་མ་དྲི་ཡི་རྡོ་རྗེ་དང་། །སྒྲིབ་པ་རྣམ་སེལ་ཡིན་ནའང་། །སྟོང་པའི་ཡེ་ཤེས་ངས་མ་མཐོང་། །ཀྱེ་མཎྜ རོ་ནི་རེག་བྱར་ཐིམ་པའི་དུས། །སྨྲ་མི་ཤེས་ཤིང་རོ་སྣང་ནུབ། །སེམས་དཔའ་སྤྱན་རས་གཟིགས་དབང་དང་། །ལྷ་ཚོགས་རེག་བྱ་རྡོ་རྗེ་གཉིས།།དབྱིངས་སུ་ཐིམ་ཡང་ངས་མ་ཤེས། ཀྱེ་མ་ རེག་བྱ་ཆོས་སུ་སྨིན་པའི་ཚེ། །འཇམ་རྩུབ་ཚོར་བ་དབྱིངས་སུ་ནུབ། །སེམས་དཔའ་ཀུན་ཏུ་བཟང་པོ་དང་། །ཡུམ་མཆོག་རེག་བྱ་རྡོ་རྗེ་གཉིས། །ཟུང་འཇུག་སྟོང་པར་ཐིམ་ནའང་། །སྟོང་པའི་ཡེ་ཤེས་ངས་མ་མཐོང་། །ཀྱེ་མབེེ དུས་འདིར་རེ་46

ས་གཅིག་པུ་ནི། །བླ་མ་ཡིན་ཀྱང་གར་བཞུགས་མེད། །མཚན་ནས་བོས་ཀྱང་འབྱོན་རྒྱུ་མེད། །གསོལ་བ་བཏབ་ཀྱང་ཡི་ཆད་རྒྱུ།ཀྱེ་མད་ དེ་རྗེས་རགས་པའི་ཐིམ་རིམ་ལ། །ས་ཁམས་ཆུ་ལ་ཐིམ་པའི་དུས། །ལུས་ཟུངས་མི་ཐུབ་ཅིང་ཉམས་ཤར། །ནང་རྟགས་སྣང་བ་སེར་ལམ་དང་། །དུ་བ་འཚུབ་པ་ལྟ་བུ་བྱུང་། །དག་པ་སངས་རྒྱས་སྤྱན་མ་ཡི། །ཡེ་ཤེས་རང་ལ་ཤར་ན་ཡང་། །བླ་མས་ངོ་སྤྲོད་མེད་པ་དང་།།རང་ཉིད་གོམས་པ་ཆུང་བ་དང་།།མནད་གཅོད་ཚོར་བས་སྔངས་པ་ཡིས། །ངོ་ཤེས་རང་ས་ཟིན་མ་སོང་། །ཀྱེ་མ༠ ཆུ་ཁམས་མེ་ལ་ཐིམ་པའི་དུས། །ཁ་སྐོམ་སྣང་བ་སྨིག་རྒྱུའི་ཉམས། །མཱ་མ་ཀི་ཡི་ཡེ་ཤེས་ནི། །རང་རྩལ་ཤར་ཡང་དངོས་མ་ཟིན། །ཀྱེ་མ༅ མེ་ནི་རླུང་ལ་ཐིམ་པ་ཡིས། །ལུས་ཀྱི་དྲོད་ཤོར་དབུགས་ཐུང་ཞིང་། །ནང་རྟགས་མེ་ཁྱེར་ལྟ་བུའི་ཉམས། །དག་པ་གོས་དཀར་ཡུམ་ཡིན་ཡང་། །མ་དག་འཁྲུལ་བའི་དབང་དུ་ཤོར། ཀྱེ་མཆ དྲུང་ཉིད་རྣམ་ཤེས་ལ་ཐིམ་པས། །ཕྱི་དབུགས་ཆད་ཅིང་རྩ་ཆུ་ཤོར།།སྣང་ཉམས་ལྗང་གུ་གཡོ་བར་ཤར། །སྒྲོལ་མ་དབྱིངས་སུ་ཐིམ་པ་ཡི། །རང་རྩལ་ཤར་ཡང་ངོས་མ་ཟིན། །ཀྱེ་མཆོ དུས་འདིར་དགེ་སྡིག་ཆོས་ཐམས་ཅད། །ཤན་འབྱེད་སྤང་བླང་གལ་ཆེ་ཡང་། །སྡིག་ལ་བཤགས་པ་མ་ཐིངས་ཤིང་། །སྐྱབས་སེམས་སྡོམ་བཟུང་བསྐྱེད་བཟླས་སོགས།།ལམ་གྱི་རྣལ་འབྱོར་གསལ་མ་ཐེབས།།དགེ་སྦྱོར་སྐུལ་མ་ངས་མ་ཐོས།།ཀྱེ་མ་ཨེ་དགོངས་བླ་མ་ལགས།།དེ་ནས་ཕྲ་བའི་ཐིམ་རིམ་ནི།།དཀར་ཆའི་ཧཾ་ནི་ཐུར་ལྷུང་བས། །སྣང་བ་མཆེད་པར་ཐིམ་པའི་རྟགས།།ཕྱི་རུ་ཟླ་འོད་ལྟ་བུ་ཤར།།ནང་རྟགས་ཤེས་པ་སྨིག་རྒྱུ་ལྟར།།ཕལ་གྱིས་འཆི་བར་ཤེས་པའི་དུས།།དེར་ནི་ཞེ་སྣང་ཆར་གཏོགས་པའི། །རྟོགས་པ་སོ་གསུམ་དབྱིངས་སུ་ཐིམ། །47

དགྲ་བོ་མཐོང་ཡང་སྣང་བ་མེད། །དག་པ་ཐབས་ཀྱི་ཡེ་ཤེས་ཏེ། །ཏེ་རུ་ཀ་དཔལ་དངོས་ཡིན་ཀྱང་། །ངོ་སྤྲོད་མ་ཐོས་ངང་དུ་ཡལ། །ཀྱེ་མ༅ དེ་ནས་དམར་ཆའི་ཨ་ཐུང་ནི། །གྱེན་ལོག་མཆེད་པ་ཐིམ་པའི་རྟགས། །ཕྱི་རྟགས་ཉི་འོད་དམར་ལམ་འཆར། །ནང་དུ་མེ་ཁྱེར་འཐོར་འདྲའི་ཉམས། །སྣང་བ་རེས་གསལ་རེས་མི་གསལ།།ཕྱི་མ་གར་སྐྱེས་ཡུད་ཙམ་འཆར།།འདོད་ཆགས་རྟོག་པ་བཞི་བཅུ་འགགས།།མཛེས་མ་མཐོང་ཡང་ཆགས་མི་འགྱུར།།དག་པ་ཤེས་རབ་ཡེ་ཤེས་ཏེ།།རྡོ་རྗེ་བཙུན་མོ་དངོས་ཡིན་ཡང་།།མ་དག་འཁྲུལ་པའི་ངང་དུ་ཡལ། ཀྱེ་མ་— འདི་དུས་སྐྱེ་གནས་དགག་པའི་ཐབས། །དགོས་ཀྱང་ང་ཡིས་ཐབས་མ་དྲན། །བླ་མར་རེ་བས་བོས་ལགས་ཀྱང་། །གདམས་ངག་བསྟན་པ་ངས་མ་ཐོས། །ཀྱེ་མགོ རླུང་སེམས་དཀར་དམར་ད་བུས་ཞུགས་པས། །ཐོབ་པ་འོད་གསལ་ལ་ཐིམ་ཏེ། །ཕྱི་རྟགས་སྒྲ་གཅན་ནག་ལམ་དང་། །ནང་རྟགས་མར་མེ་ལྟ་བུ་གསལ། །གཏི་མུག་རྟོག་པ་བདུན་འགགས་ཏེ།།རང་བཞིན་བརྒྱད་བཅུ་ཀུན་གཞིར་ཐིམ།།ཉེར་ཐོབ་འོད་གསལ་ཆེན་པོ་འཆར། །སྔར་གོམས་ཅན་ལ་མ་བུ་འཕྲད། །འཆི་བ་ཆོས་སྐུར་འཚང་རྒྱ་སྟེ། །གྲོལ་བའི་ས་མཚམས་དེ་ཡིན་ཅིང་།།རྗེ་བཙུན་དམ་པ་སངས་རྒྱས་ཀྱི། །སྐད་ཅིག་ཆོས་སྐུར་འཚང་རྒྱ་བའི། །ལུང་དེ་འདི་རུ་བབ་ལགས་ཀྱང་། །མཚན་ལྡན་བླ་མའི་མན་ངག་ལ། །ཉམས་ལེན་མྱོང་བ་མ་ཐོན་དང་། །ཁྱོད་ཀྱིས་གསལ་འདེབས་བསྐུལ་མ་མེད། །གློ་བུར་འཆི་བའི་སྔངས་སྤག་གིས། །ཐིབ་ཀྱིས་ནོན་ཏེ་ཡུན་རིང་བརྒྱལ།།འཕོ་བ་ཆོས་སྐུ་གར་སོང་མེད།།ཀྱེ་མཆ དེ་ནས་ཐིག་ལེ་གསང་བར་ལྷུང་། །རླུང་ཁྲག་སྣ་ནས་བབས་པ་དང་། །འཕོ་བ་འདེབས་པའི་དུས་ཡིན་ཀྱང་། །བླ་མའི་དགོངས་པ་གཡེལ་བའམ ཡང་ན་48

ཐུགས་རྗེ་ནུས་རྩལ་ཆུང་།།རང་ཉིད་བསོད་ནམས་དམན་པའི་མཐུས།།འཕོ་བ་ལམ་གྱི་སྐྱེལ་མ་ཡི། །སྐལ་པ་བདག་ལ་མ་མཆིས་ཏེ། །རླུང་སེམས་དབང་པོའི་སྒོ་ནས་ཐོན། ་།བར་སྲིད་ཡིད་ལུས་སྐད་ཅིག་གྲུབ། །རགས་པ་འབྱུང་བཞིའི་ལུས་མིན་ཀྱང་། །ཕྲ་བ་དྭངས་མའི་ཕུང་པོ་ལྔ། །གང་དུ་སྐྱེ་འགྱུར་རྣམ་པ་ཅན། །ཐོག་མེད་མངོན་ཤེས་དང་ལྡན་པ། །མ་ངེས་དྲུག་གི་རང་བཞིན་ཅན།།འཇིགས་པའི་སྒྲ་དང་ཉམས་ངའི་འཕྲང་།།འཁྲུལ་སྣང་མི་བརྟན་དུ་མ་འཆར། །ལྟོགས་སྐོམ་སྡུག་བསྔལ་ཤིན་ཏུ་ཆེ། །ཡ་རེ་ང་བའི་དུས་གཅིག་ཤར། །འདིར་ཡང་བསྐྱེད་རྫོགས་ཟུང་འཇུག་གི །ཉམས་ལན་ལམ་དུ་སློང་ཐུབ་ན། །བར་དོ་ལོངས་སྐུར་འཚང་རྒྱ་བའི། །གྲོལ་བའི་ས་མཚམས་དེ་ཡིན་ཡང་། །བར་དོའི་ཉམས་ལེན་ཆུང་བ་དང་། །གདམས་པའི་གསལ་འདེབས་མེད་པ་དང་། །བག་ཆགས་འཕྲལ་དུ་བཟློག་མེད་པས། །བདག་ནི་གྲོལ་བ་སྐལ་པས་དབེན། །ཀྱེ་མཐོ བཀྲེས་ཤིང་སྐམ་པས་མནར་བདག་ལ། །དྲི་བསུར་བསྔོ་བ་ཙམ་མེད་པས། །ཡིད་ཆད་སྙིང་རླུང་ཁོང་ནས་ལྡང་། །མང་པོ་བཤད་ཀྱང་རྣ་བར་གཟན།།ཇི་ལྟར་བསམ་ཞི་འགྱོད་པའི་རྒྱུ།།ཡང་ཡང་དྲན་ན་མཆི་མ་ཤོར། །དྲན་ཅིང་དྲན་ན་བརྒྱལ་ལ་ཉེ། །བླ་མས་བོར་བའི་ཚེ་འདས་ཅི བདག །དཀོན་མཆོག་ཐུགས་རྗེས་འཛིན་རོགས་གྱིས། །སྐྱབས་སུ་མཆིའོ་ཀྱེ་མ་ཧུད། །ཞེས་སྨྲེ་སྔགས་ཀྱི་གདུང་བས་བོས་ཤིང་། ངུ་མོའི་སྒྲ་ཆེན་པོ་བཏོན་པས།བླ་མ་ཐུགས་གཏིང་ནས་མ་མཉེས་ཏེ། དགོངས་པ་ཅུང་ཟད་འཁྲུགས་བཞིན།ན་བཟའ་མཛེས་དགུས་དབུ་གཡོགས་ཤིང་། །སླར་པདྨའི་སྙིང་པོ་ལ་འདི་སྐད་གདམས་སོ། །ཀྱེ་མ་ཚེ་འདས་རིགས་ཀྱི་བུ། མྱ་ངན་མ་བྱེད་རིགས་ཀྱི་བུ། །ཁར་སང་གནད་གཅོད་སྡུག་བསྔལ་དུས། །ཁྱོད་རང་བློ་གསལ་ཡོན་49

ཏན་ཆེ། །གསལ་འདེབས་མེད་ཀྱང་སྐྱོན་མེད་སྙམ། །བདག་གིས་བླ་མ་དཀོན་མཆོག་ལ།།གསོལ་བཏབ་ཐུགས་རྗེ་བསྐུལ་བ་ཡིས། །ཏིང་འཛིན་ངང་དུ་འབྱམས་པ་ཡིན། །དེ་ཡི་བྱིན་རླབས་བསླུ་མེད་པས། །ངོ་སྤྲོད་སོ་སོར་མ་བཏབ་ཀྱང་། །འཁྲུལ་བ་རྒྱུན་འབྱམས་མ་སོང་བར། །དེ་ཡང་བླ་མ་ང་ཡི་དྲིན། །དད་པའི་སྣང་བ་མ་འགྲིབ་ཅིག །བེམ་རིག་བྲལ་བའི་སྔ་ལོགས་སུ། །འཕོ་བ་ལམ་གྱི་སྐྱེལ་མ་དེ། །གལ་ཆེན་དུས་སུ་བབས་བཞིན་དུ། །ངས་ནི་རྩེ་གཅིག་ཏིང་འཛིན་སྒོམ།།དམིགས་མེད་ཆོས་སྐུའི་འཕོ་བ་ཡིན།།ཁྱོད་ལ་ཕན་པ་ཆུང་སོང་ན། །དད་པའི་སྣོད་མཆོག་ཞན་པས་ལན། །དད་པ་སྟོང་ཞིག་བློ་གྲོས་ཅན།།ད་ལྟ་རླུང་སེམས་དྭངས་མའི་ལུས།།གདོས་བཅས་ཕུང་པོ་བྲལ་བ་འདི། །མངོན་ཤེས་རྫུ་འཕྲུལ་ལྡན་པའི་ཕྱིར། །ལུས་རྟེན་བཟང་པོ་འདི་ཉིད་ཀྱི། །འཁོར་བར་ཞེན་ཆགས་མ་བྱེད་པར། །བདེ་ཆེན་དག་པའི་ཞིང་ཁམས་དེར། །གསོལ་བ་ཐོབ་ལ་གཤེགས་ཤིག་དང་། །དྲན་པ་ཙམ་གྱིས་སླེབ་པར་ངེས། །ང་རང་མཁྱེན་བརྩེ་ནུས་པའི་བདག །རིག་འཛིན་གྲུབ་ཐོབ་བརྒྱུད་པའི་སྲོལ།།ཁྱེད་ཙམ་འདྲེན་པའི་ནུས་པ་ཡོད།།ཐུགས་རྗེས་སྐྱེལ་མ་ཡང་ཡང་བྱེད། །དེས་ན་མྱུར་དུ་གཤེགས་པར་གྱིས། །ཞེས་གསུངས་ཤིང་། དྲི་བསུར་ཞིག་བསྔོས་པས།པདྨའི་སྣང་བའི་བཀྲེས་སྐོམ་ལ་ཅུང་ཟད་ཕན་ཡང་། ཡུན་རིང་པོར་ལོངས་སྤྱོད་རྒྱུ་མ་བྱུང་། འཁྲུལ་སྣང་སྡུག་བསྔལ་ལ་ནི་ཕན་པ་ཅུང་ཟད་ཙམ་མེད་པར། སྟོང་སྐད་ཟོབ་པོས་སེམས་སུན་ཞིང་། མངོན་ཤེས་ཀྱི་ཡུལ་དུ། བླ་གྲྭ་རྣམས་ཀྱི་བསམ་སྤྱོད་སྣ་ཚོགས་ཤར་བས་ཞེ་ཁྲེལ་སྟེ། རིག་པ་ཚུབ་ཟིང་ངེའི་ངང་། འདི་སྐད་ཞུས་སོ།།ཀྱེ་ཧུད་བླ་མ་རིན་པོ་ཆེ། །ཁྱེད་ཀྱི་གསུངས་པ་མང་ན་ཡང་།།ང་ལ་ཕན་པ་གཅིག་མ་བྱུང་། །ད་ནི་མ་གསུངས་50

བཞུགས་པར་ཞུ། །ཡང་གཅིག་ཞུ་བའི་སྙིང་པོ་ནི། །དགོངས་པ་མ་ཁྲེལ་དལ་གྱིས་གསོན། །ཁྱེད་ཀྱི་བརྒྱུད་པའི་ཆེ་བ་དང་།།ནུས་པ་ང་ཆེ་གསུང་ན་ཡང་།།བྱིན་རླབས་ཆེ་བ་མ་མཐོང་ཞིང་། །ཐུགས་རྗེ་ང་ལ་ཆུང་ནས་ཐལ། །ང་ཡི་རེ་ས་ཁྱོད་ལགས་ཀྱང་། །དགོངས་པ་ང་ཡི་ནོར་ལ་ཆགས། །དངོས་ནོར་གཅེས་དགུ་བདག་ཏུ་བཟུང་། །སེམས་ཐོག་མ་འབབ་ཁོང་ཁྲོ་ལྡང་། །གཤིན་པོའི་རྣམ་ཤེས་གར་སོང་མེད། །ཀྱེ་མ་ཨེ་དགོངས་བླ་མ་ལགས། བླ་གྲྭ་ན་བཟའ་སྐུ་ཆས་ལེགས། །གསེར་དངུལ་མཆོད་ཆས་རྣམ་པ་ཆེ། །མཛེས་དགུའི་གཟི་བརྗིད་ཆེ་ལགས་ཀྱང་། །ཚེ་འདས་ང་ལ་ཕན་མ་བྱུང་། །ཞིམ་དགུའི་དྲང་འདྲེན་གང་གཟབ་བྱས།།གསོལ་སྟོ་སུ་ཆེ་གང་ཆེ་དང་།།ཤ་ཆང་སྣ་ཐས་ཚིམ་ལགས་ཀྱང་། །ཚེ་འདསད་ མཆོད་པར་མ་སོང་ཚོང་ཟན་གྱིས། །ཆིབས་རྟ་ཤ་རྒྱས་སྤུ་མཛེས་དང་།།མཆོད་རོས་སྙེ་མོ་གང་ལགས་ཀྱང་། །ཚེ་འདསཪྴཤ་ཐུད་གསོལ་ལྷག་སྒྲོ་བ་གང་། །རྟ་ནོར་འབུལ་བས་ར་བ་གང་། །བླ་གྲྭ་སྐུ་བསོད་རྒྱས་ལགས་ཀྱང་། །ཚེ་འདསད་ དཀྱིལ་འཁོར་གཏོར་མཆོག་ཆེ་ཞིང་རྔམས། །འབུད་དཀྲོལ་བརྡུང་གསུམ་འུར་སྒྲ་དང་། །གདངས་དབྱངས་སྙན་ཆ་ཆེ་ལགས་ཀྱང་། །ཚེ་འདསཎྜ བསྐྱེད་རིམ་ཏིང་འཛིན་ན་བུན་ཡལ། །རྫོགས་རིམ་རི་མོ་གསལ་ཞིང་འཐས། །ཆོས་ག་རྫུན་གྱི་འཁོར་ལོ་འཁྱལ། །ཚེ་འདས ད་ ཟས་ཀྱི་ཚིམ་པས་མ་ཆོག་པར། །ཇ་ཁུ་མར་ཁུའི་ས་གསེང་ཁེངས། །ཅི་ཆོད་གང་ཟད་ཁོ་ན་བྱས། །ང་ནི་སེར་སྣས་སྙིང་རླུང་ལྡང་། །མདོར་ན་མཛེས་འདོད་འཆོར་འདོད་ལས། །ལུང་མཐུན་བྱ་བ་གཅིག་མ་མཐོང་། །ཞེ་ཁྲེལ་ཡི་ཆད་ཁོ་ནའི་རྒྱུ། །ད་ནི་ཅི་དགར་བཞུགས་རོགས་ཞུ། །ཅིས་ཀྱང་གཞན་དོན་མཛད་དགོངས་ན། །ངེད་ལ་ཕན་ཐབས་51

འདི་འདྲ་དགོས། །དཔོན་སློབ་སྡོམ་གསུམ་གཙང་བ་དང་། །བརྒྱུད་པ་དམ་ཚིག་དག་པ་དང་། །ཡོན་མཆོད་དད་པ་འབྲེལ་བ་ན། །ཚེ་འདས་ང་ལ་ཕན་པར་འདུག །ཆོ་ག་དག་པར་འདོན་པ་དང་། །སྔགས་རྒྱ་ཏིང་འཛིན་ཚང་བ་དང་། །སེམས་བསྐྱེད་བཟང་པོས་རྒྱས་བཏབ་ན། །ཚེ་འདས༠ རྒྱུད་ལུང་གནད་དང་མཐུན་པ་དང་། །བསྐྱེད་སྔགས་རྫོགས་རིམ་རྣམ་དག་དང་། །སྟོང་ཉིད་སྙིང་རྗེ་ཟུང་འཇུག་ན། །ཚེ་འདསཪྴ སྟོང་པ་གཞི་ཡི་ཡེ་ཤེས་དང་། །སྒྱུ་མ་སུམ་བརྒྱུད་མན་ངག་གནད། །གཅིག་ཏུ་དྲིལ་ཏེ་གདམས་ཤེས་ན། །ཚེ་འདསྈ རྩོང་གྲོལ་སྦྱར་བའི་དྲི་བསུར་ནི། །སྔགས་རྒྱ་ཏིང་འཛིན་གྱིས་སྤེལ་བ། །ཟག་མེད་གཏེར་དུ་བསྔོས་པ་ན། །ཚེ་འདསད་ གནས་འདྲེན་ཐུགས་རྗེའི་དཔྱངས་ཐག་དང་། །དབྱིངས་རིག་བསྲེ་བ་གསུམ་ལྡན་ནས། །སྐུ་གསུམ་འཕོ་བས་མཚམས་སྦྱོར་ན། །ཚེ་འདསད་ རྒྱལ་བའི་ཐུགས་དང་ཆོས་ཉིད་གཤིས། །ཚེ་འདས་རིག་པ་དྲི་མེད་གསུམ། །གཅིག་ཏུ་བསྲེས་ཏེ་མཉམ་གཞག་ན། །ཚེ་འདསད་ ཕན་ཡང་ཁྱེད་ལ་མི་བཞུགས་པས། །འདྲེན་སྟོན་མེད་པའི་གཤིན་ཆོས་བསྐྱུར།།ཕན་པ་མེད་པའི་འགྲོ་དོན་ཞོག །སྙིང་རྗེ་མེད་པའི་ལས་འདི་ཐོངས། །ཞེས་ཞུས་པས། བླ་མ་ནི་ཤིན་ཏུ་ངོ་ཚ་བས་ནོན་ཏེ་སྨྲ་མ་ནུས་པར་ལུས་པ་ན། ཡང་ཚེ་འདས་པདྨའི་སྣང་བས་ཞུས་པ། ཀྱེ་མ་རྣམ་འདྲེན་བླ་མ་ལགས། །ད་ནི་བདུན་ཕྲག་འགའ་ཙམ་ཡོལ། །སྔ་མའི་བག་ཆགས་སྣ་ཚོགས་ཡལ།།མ་འདྲིས་སྣང་བ་སྣ་ཚོགས་ཤར།།ཕྱི་མའི་སྐྱེ་བ་སྣ་ཚོགས་དྲན། །འགྲོ་དྲུག་སྲིད་པའི་འོད་ལམ་ཤར། །ལུས་རྟེན་བཟང་པོ་ཐོབ་ན་སྙམ། །དེ་ཡང་འཕྲལ་དུ་ཐོབ་ལ་རེ། །དེས་ན་བག་ཆགས་སྣ་ཚོགས་ཀྱིས། །སྐབས་རེར་རྫུས་ཏེ་སྐྱེས་པའི་རྟགས། །གནས་ཁང་བཟང་པོ་52

ཐོབ་འདོད་དང་། །དྲོད་གཤེར་སྐྱེ་བར་འགྱུར་བའི་རྟགས། །ས་གསང་རྩིག་ཕུག་འཛུལ་ཉམས་དང་། །མངལ་སྐྱེས་སྒོ་ངར་སྐྱེ་བའི་རྟགས། །ཕོ་མོ་འཁྲིག་སྤྱོད་སྣང་བ་ཤར།།རེས་འགའ་ཁང་བཟང་ནགས་ཚལ་ཤར།།ལྷ་དང་ལྷ་མིན་སྐྱེ་བའི་རྟགས། །རེས་འགའ་ངང་པ་བ་གླང་དང་། །རྟ་ཡིས་བརྒྱན་པའི་མཚོ་གླིང་དང་། །ཕོ་མོ་འཁྲིག་སྦྱོར་མཐོང་བ་རྣམས། །རིམ་བཞིན་བྱང་གླིང་ནུབ་གླིང་དང་། །ཤར་གླིང་ལྷོ་གླིང་སྐྱེ་བའི་རྟགས། །སྡོང་དུམ་ཡི་དྭགས་སྐྱེ་གནས་ཡིན། །ས་ཕུག་དུད་འགྲོའི་ཉེར་ལེན་གནས། །ཚ་གྲང་གནས་ཁང་དམྱལ་བའི་རྟགས། །རེས་འགའི་སྣང་བ་ཡད་ཡུད་ཤར། །དེ་འདྲའི་ལས་སྣང་སྣ་ཚོགས་སྐབས། །མཚན་ལྡན་བླ་མ་བཞུགས་སྲིད་ན། །མངའ་སྒོ་དགག་པའི་མན་ངག་དགོས། །སྐྱེ་གནས་འདེམ་པའི་གདམ་པ་དགོས། །འཁོར་བ་ཡང་དག་ལྟ་བ་དགོས། །རྟེན་འབྲེལ་རང་གྲོལ་སྒོམ་པ་དགོས། །འཇིགས་མེད་སྙིང་རྗེའི་སྤྱོད་པ་དགོས། །ཅིས་ཀྱང་མངལ་སྒོ་མ་ཁེགས་ན། །ཟབ་མོའི་དབང་ཞུའི་ཉམས་ལེན་དགོས། །སྐྱེ་བ་སྤྲུལ་སྐུའི་ལྷུམས་ཞུགས་དགོས། །དགེ་རྩ་བསྡོམས་པའི་རྒྱས་འདེབས་དགོས། །དགོས་ཏེ་དགོས་པ་ཙམ་མ་ཤེས། །ངས་ནི་རེ་བའི་སྐྱབས་མི་ཞུ། །ད་ནི་གཅེས་དགུའི་འབུལ་བ་བསྣམས། །མྱུར་དུ་གཤེགས་ལ་བདེ་བར་བཞུགས། །མང་པོ་སྨྲ་བའི་ལོང་ཁོམ་བྲལ། །ཞེས་ཞུས་ཏེ་བདྨའི་སྣང་བ་སྐྱོ་ཤས་དྲག་པོ་དང་བཅས་ཡིད་ལུས་གཏད་མེད་འཇའ་ཡལ་བ་བཞིན་སོང་ངོ་། །དེ་ནས་བླ་མས་ཐུགས་དཔྱོད་ཞིབ་ཏུ་བྱས་པས། །ཚེ་འདས་ཀྱི་ཟེར་བ་ཐམས་ཅད་ནི། ཆོས་བཞིན་བདེན་པ་ཁོ་ནར་འདུག་པས་དེ་ལ་ཁོང་ཁྲོ་བ་ཅི་ཞིག་ཡོད་སྙམ་དུ། ང་རྒྱལ་གྱི་ཁེངས་པའང་བྲལ་ཏེ་སེམས་ཁོང་དུ་ཆུད་ནས། ལ་འུར་འཆི་བ་ཟློག་མེད་53

ནམ་ཡོང་ཆ་མེད་པས་དམ་པའི་ཆོས་གཤའ་མ་ཞིག་སྒྲུབ་དགོས་སྙམ་དུ་་་་་་་་གཤིན་ཆོག་མཐའ་བསྡུས་ཏེ། ཡོན་བདག་འབུལ་བ་རྣམས་སྔོན་དུས་ལྟར་མ་གཤིན་པ་ལྟར་བྱས་ནས་གཤེགས་སོ། །ཡང་ཤུལ་མི་རྣམས་ནས། བླ་མ་ཡང་དུ་ཚོལ་བས། དབེན་པའི་རི་སུལ་ལ་བཞུགས་པའི་སྤོང་བ་པ། དྲང་སྲོང་ཉི་མའི་སྣང་བ་ཞེས་བྱ་གདན་འདྲེན་དུ་བཏང་བས། འདུ་འཛིའི་གྲོང་དུ་གཤེགས་པ་གཏན་ནས་མ་དགྱེས་ཀྱང་། ཡང་ཡང་གསོལ་བ་བཏབ་པས་ན།ཐུགས་རྗེས་བཟུང་ཏེ་གཤེགས་ནས་གཤིན་དོན་གྱི་ཆོ་ག་གསུངས་པས་དེར་སྐད་ཅིག་གིས་པདྨའི་སྣང་བ་རེ་བ་ཆེན་པོའི་སེམས་ཀྱི་རླུང་རྟར་རྒྱུགས་ཏེ།བླ་མ་ལ་འདི་སྐད་ཞུས།ཀྱེ་འདྲེན་མཆོག་བླ་མ་རིན་པོ་ཆེ། །ང་རང་ལང་ཚོ་བློ་གྲོས་གསལ། །གཞོན་ཡང་འཆི་བ་གློ་བུར་སླེབ། །འགྱོད་པས་མ་ཕན་དུས་འདིར་ཤར།།སྔོན་ཡང་ང་རང་སྐྱོབས་པའི་ཕྱིར།།རྣམ་འདྲེན་བླ་མ་ཕེབས་ན་ཡང་། །འཆི་ཁའི་མནད་གཅོད་སྡུག་བསྔལ་དང་། །འབྱུང་བ་ཐིམ་རིམ་ཤར་བ་དང་། །འཆི་བ་བར་དོའི་བརྒྱལ་བ་དང་། །སྲིད་པ་བར་དོའི་འཁྲུལ་སྣང་ལ། །ངོ་སྤྲོད་གདམས་པ་མེད་པའི་ཕྱིར། །འཁྲུལ་པ་སྔངས་སྐྲག་ངང་དུ་ཡལ། །བླ་མས་ཐུགས་རྗེས་ཁོང་ཆེ་གསུངས། །མི་འ་ཇིགས་ཞལ་བཞེས་ཆེ་ན་ཡང་། །ང་ལ་ཕན་པའི་ཐབས་མ་བྱུང་། །ང་ཡི་གཅེས་དགུའི་དངོས་ནོར་རྣམས། །སེར་སྣས་འཆིང་ཡང་བླ་མས་བསྣམས། །ཕན་པའི་ཟས་བསྔོ་ཙམ་ཡང་མེད། །ད་ནི་སྔ་མའི་བག་ཆགས་ཡལ། །ཕྱི་མའི་སྐྱེ་གནས་ཡད་ཡུད་གསལ། །རགས་པའི་ལུས་གཅིག་ཐོབ་ལ་རེ། །བླ་མའི་ཐུགས་རྗེས་སྐྱོབས་ལ་རེ། །ཕྱི་མའི་གནས་ཁང་བཟང་ལ་རེ།།རེ་ཞིང་གདུང་བའི་དུས་ལགས་ན།།ཐུགས་རྗེ་མ་ཆུང་བླ་མ་ལགས། །ནུས་པ་མ་ཆུང་རྗེ་བཙུན་ཆེ། །བྱིན་རླབས་མ་ཆུང་54

གསོལ་བ་འདེབས།།ཞེས་ཞུས་པས། བླ་མ་རིན་པོ་ཆེ་དར་ཅིག་དགོངས་པ་མི་གཡོ་བའི་ཏིང་འཛིན་ལ་བཞུགས་པས། པདྨའི་སྣང་བ་ཡང་སྡུག་བསྔལ་འཇིགས་སྐྲག་རང་སར་ཡལ་ཏེ་བག་ཕེབས་པར་གནས་པ་ལ། བླ་མ་རིན་པོ་ཆེས་འདི་སྐད་གདམས་སོ།།ཀྱེ་མ་རིགས་ཀྱི་བུ་མཆོག་ལགས།།སྐྱེས་པ་ཐམས་ཅད་འཆི་བ་དང་། །གཞོན་ཀྱང་མི་རྟག་ཆོས་ཅན་ཕྱིར། །བློ་གྲོས་ཅན་ཁྱོད་འགྱོད་མི་རིགས། །ད་རེས་འཆི་བ་ཐོག་བབ་ཏུ། །བྱུང་བ་ལམ་དུ་སློང་བའི་ཕྱིར། །དབང་པོ་རབ་འབྲིང་ཐ་མ་ཡི། །གྲོལ་བའི་ས་མཚམས་གསུམ་དུ་གསུངས། །འཆི་བ་ཆོས་སྐུར་སངས་རྒྱས་པ།།དབང་རབ་རྣམས་ཀྱི་གྲོལ་ཚུལ་ཏེ། །གདམས་པས་མ་ཟིན་ཡོལ་ན་ཡང་། །ད་ལྟ་རླུང་རིག་དྭངས་མའི་ལུས། །འཁྲུལ་གྲོལ་གཉིས་ཀྱི་ས་མཚམས་ཕྱིར། །མ་ཡེངས་རིག་པ་རང་སོ་བཟུང་། །དབང་པོ་འབྲིང་གི་གང་ཟག་ནི། །ལོངས་སྤྱོད་རྫོགས་སྐུར་གྲོལ་ཚུལ་གྱི། ་།གདམས་པ་འདི་ཉིད་ཉམས་སུ་ལོངས། །སྔོན་དུ་མི་ཡི་ལུས་རྟེན་ལ། །གསང་སྔགས་དབང་བསྐུར་ཐོབ་པ་ཡི།།ཡི་དམ་ལྷ་དེའི་བསྐྱེད་རིམ་གྱིས།།ཡིད་ལུས་ལྷ་རུ་ཀྲོང་ངེར་བསྐྱེད། །སྣང་སྟོང་ཟུང་འཇུག་ཆུ་ཟླ་བཞིན། །སྣོད་བཅུད་དག་པའི་འཁོར་ལོ་ལྟོས། །འཁྲུལ་པའི་སྣང་བ་བཙན་ཐབས་ཆོད། །དེ་ཉིད་རིལ་འཛིན་རྗེས་ཞིག་ཅེས། །རྫོགས་རིམ་གཉིས་པོ་གང་རུང་གིས། །སྤྲོས་མེད་འོད་གསལ་དབྱིངས་སུ་བསྡུས། །ཕྱག་རྒྱ་ཆེན་པོར་ཞོག་ཅིག་དང་། །གཉིས་སྣང་ཆོས་ཀྱི་དབྱིངས་སུ་ཐིམ། །ཡེ་ཤེས་རང་ས་ཟིན་པར་འགྱུར། །དེ་ལྟར་སྒྱུ་ལུས་འོད་གསལ་གཉིས། །རིས་མོས་རྩལ་སྦྱངས་ཡང་ཡང་གྱིས། །ལྷ་དང་བླ་མ་དབྱེར་མེད་ལ། །མོས་གུས་གདུང་ཤུགས་མ་ཆུང་དང་། །ངས་ཀྱང་འདུན་པ་དེ་བཞིན་བགྱིད། །གྲོལ་བར་ངེས་སོ་རིགས་ཀྱི་བུ། །ཞེས་གསུངས་55

ཤིང་། སྒྱུ་ལུས་འོད་གསལ་ཟུང་འཇུག་གི་དགོངས་པ་སྐྱོང་ཞིང་ཡེ་ཤེས་ཀྱི་དྲོད་གཏད་པས་བླ་མའི་གདམས་པ་དེ་ཚུལ་བཞིན་ཉམས་སུ་ལོན་ཏེ། རླུང་སེམས་དྭངས་མའི་ལུས་ཡི་དམ་ལྷ་ཡི་སྐུར་སྨིན། སེམས་ཉིད་ཡེ་ཤེས་སུ་གྲོལ་ཏེ་འཇིགས་སྐྲག་སྣང་བ་ནུབ། འཁྲུལ་བ་དབྱིངས་སུ་ཡལ་ཏེ་སློབ་པ་དང་མི་སློབ་པའི་ཟུང་འཇུག་གི་སྐུར་རིམ་གྱིས་གྲུབ་སྟེ། འཁོར་ལོ་གསུམ་གྱི་དཔའ་བོ་རྣལ་འབྱོར་མ་རྣམས་དང་སྐལ་པ་མཉམ་པར་གྱུར་ཏོ། །དེ་ནས་བླ་མའི་དྲུང་དུ་ཐལ་སྦྱར་གྱིས་འཁོད་དེ་གསོལ་བ། ཀྱེ་རྗེ་བཙུན་བླ་མ་རིན་པོ་ཆེ། །གདམ་ངག་བདུད་རྩིའི་བཅུད་གནང་བའི། །གྲུབ་དོན་འབྲས་སུ་ད་རེས་སྨིན། །འཁྲུལ་སྣང་སྡུག་བསྔལ་དབྱིངས་སུ་ཡལ། །སེམས་ཉིད་ཡེ་ཤེས་དབྱིངས་སུ་གྲོལ། །ཡི་དམ་ལྷ་དང་བསྐལ་བ་མཉམ། །བཀའ་དྲིན་འཁོར་མཐའ་བྲལ་བའི་ཕྱིར། །ཀུན་ཏུ་བཟང་པོའི་སྨོན་ལམ་བཞིན། །ཏིང་ངེ་འཛིན་གྱི་སྤྲུལ་པས་མཆོད། །བྱང་ཆུབ་འབྲས་བུ་མཐར་ཕྱིན་བར། །འབྲལ་མེད་ཐུགས་རྗེས་འཛིན་པར་གསོལ། །ཞེས་དང་། ངོ་མཚར་བའི་བསྟོད་པ་མང་པོས་ཆེད་དུ་བརྗོད་ཅིང་ཕྱག་དང་བསྐོར་བ་གྲངས་མེད་པར་བྱས་ཏེ།མཁའ་སྤྱོད་རིག་འཛིན་མཁའ་འགྲོའི་ཚོགས་གྲལ་དུ་གཤེགས་སོ། །བླ་མ་རིན་པོ་ཆེ་ཉི་མའི་སྣང་བ་ཡང་། ཟང་ཟིང་གི་འབུལ་བ་མི་བཞེས་ཀྱང་།དགེ་བསྐུལ་ཆོས་ཀྱི་མཆོད་པས་དགྱེས་པ་བསྐྱེད་དེ། སླར་དབེན་པའི་རི་སུལ་དུ་གཤེགས་སོ། །བར་དོ་ལོངས་སྐུར་གྲོལ་བའི་གཏམ་གྱི་སྐབས་གཉིས་པའོ། །སྣོད་མིན་སྐལ་མེད་ལ་སྦས་རྒྱ།།ན་མོ་གུ་རུ་པདྨ་བི་ཛ་ཡེ། ཡང་སྔ་མའི་དུས་སུ་དབེན་པའི་རི་སུལ་གུ་རུའི་རྫོང་ཞེས་པར། དགེ་སློང་བགྲེས་པ་བསོད་སྙོམས་པ་ལྷག་བསམ་ཟླ་བ་56

ཞེས་པ་ཚུལ་ཁྲིམས་ཀྱི་བསླབ་པ་དང་། ཀློག་པ་ཁ་བཏོན་གྱིས་ཕྱུག་པ་ཞིག་ཡོད་པ་དེ་ཉིད་སྐུ་ཚེ་མཐར་ཕྱིན་ཏེ་འཆི་ནད་ཀྱིས་ཐེབས་པའི་ཚེ། ལྗོངས་དེར་མཁས་པ་དང་གྲུབ་པའི་དབང་པོ་འགྲན་ཟླ་དང་བྲལ་བ་རྒྱལ་སྲས་་་་་་་་སེམས་དཔའ་ཆེན་པོ་པདྨ་གསལ་བ་ཆགས་ཕེབ་ཅིང་། བསོད་སྙོམས་པ་དེའི་སྡོམ་པ་གསུམ་གྱི་ཉམས་པ་བཤགས་ཤིང་། དབང་གི་ཆོ་གས་སོར་ཆུད་པར་མཛད། འཆི་བ་འོད་གསལ་དང་། བར་དོའི་གདམ་པ་སྨིན་ཁྲིད་དུ་སྩལ་ཏེ་འཕོ་བ་བྱ་འཕུར་གྱི་གདམ་པ་ཁོང་དུ་ཆུད་པར་མཛད་པའི་འོག་་་་་་་ཁོང་རང་གཤེགས་ཏེ་འཆི་བ་འོད་གསལ་ངང་ཉིན་ཞག་ཕྲུག་གསུམ་དུ་་་་་་་་་ཐུགས་དམ་ཕྱག་རྒྱ་ཆེན་པོའི་ཡེ་ཤེས་སུ་བཞུགས། དེ་གྲོལ་ནས་བར་དོ་ཡིད་ལུས་གྲུབ་པ་དང་། འཁྲུལ་སྣང་ཕལ་ཆེར་ངོས་ཟིན་ཞིང་། སྡུག་བསྔལ་སྔངས་སྐྲག་མེད་ཀྱང་། ཤུལ་གྱི་བླ་མ་མཆེད་གྲོགས་ལ། སེམས་འཁྲེང་སྟེ་ཡུན་རིང་དུ་སོང་བར། དེ་ཡི་ཚེ་རྒྱལ་སྲས་པདྨ་གསལ་བས་ཟས་བསྔོ་དང་ཚོགས་ཀྱི་དགའ་སྟོན་མ་ཆད་པས་འཚོ་བ་བཟང་ཞིང་བཞུགས་ཁང་མལ་ས་བཅས་ལ་སྐྱིད་སྣང་གི་བདེ་བར་མཆིས་མོད། ནུབ་ཅིག་བླ་མས་རྨི་ལམ་སྤྲུལ་བསྒྱུར་གྱིས་བཀོད་པས། དག་པའི་ཞིང་ཁམས་སུ་ད་ནི་མྱུར་དུ་བྱོན་ཅིག་གསུངས་པས། ཁོང་ནས་སླར་ཞུ་བར་བླ་རིན་པོ་ཆེའི་བཀའ་དྲིན་གྱིས་འཚོ་ཁམས་བཟང་ཞིང་བདེ་བར་འདུག་པས། ཤུལ་དུའང་སེམས་འཁྲེང་ཆེ་བའི་དབང་གིས་ད་དུང་ཅུང་ཟད་ཅིག་བསྡད་ན་སྙམ་ཞུས་པས།དེ་ལ་བླ་མ་རིན་པོ་ཆེས་གདམས་པ། ཀྱེ་སྐལ་ལྡན་རིགས་ཀྱི་སྐྱེས་བུ་ལགས། །འདིར་སྣང་སྲིད་པ་བོར་ནས་ནི། །བར་དོར་སོང་ནས་དེ་ཙམ་ཡོལ།།ད་ཡང་ཞིང་ཁམས་མི་འགྲོ་བར། །ཀྱེ་མ་གཏན་གྱི་གེགས་སུ་སོང་། །ཚེ་སྔོན་རང་གི་གང་ཕན་57

ལས། །ད་ནི་ཡིད་ལུས་ཐོགས་མེད་པས། །ཞེན་ཡང་ཅི་བྱ་མེད་ལགས་ན། །སེམས་པ་འཁྲེང་དེ་བདུད་ཀྱི་ལས། །ད་ནི་སྔ་མའི་ཞེན་པ་ཐོངས། །གནས་ལ་ ་མ་ཆགས་རིགས་ཀྱི་བུ། །གྲོགས་ལ་མ་ཞེན་སྤོང་བ་པ། །ཟས་ལ་མ་འཁོར་རྣལ་འབྱོར་པ།།དེ་སྔོན་བསོད་ནམས་གང་བྱས་དེའི།།དགེ་རྩ་སྡོམ་ཞིང་གཅིག་ཏུ་བསྔོས། །གནས་མཆོག་བདེ་ཆེན་ཞིང་ཁམས་སུ། །སངས་རྒྱས་སྣང་བ་མཐའ་ཡས་ལ། །འདུན་པ་རྩེ་གཅིག་གཏོད་པས་གཤེགས། །ངས་ཀྱང་འཕོ་བའི་སྐྱེལ་མ་བྱེད། །དེ་བས་མྱུར་དུ་གཤེགས་པར་གྱིས། །ཞེས་དང་འཕོ་བ་ལམ་གྱི་སྐྱེལ་མ་ལ་དགོངས་པ་རྩེ་གཅིག་པས། ཕཊ་སྒྲ་དྲག་པོ་གསུམ་བཏབ་ནས། རྩལ་ཆེན་གྱིས་མདའ་འཕངས་པ་བཞིན་བདེ་བ་ཅན་དུ་དམར་ཏ་ལ་ལ་གཤེགས་ཏེ། པདྨའི་སྤུབས་སུ་སངས་རྒྱས་སྣང་བ་མཐའ་ཡས་ཀྱི་སྲས་སུ་གྱུར་ཏེ།སླར་སྐུ་དྲིན་གསོ་བའི་མཆོད་པ་དང་བསྟོད་པས་མཉེས་པར་བྱས་སོ། །སྐྱེ་བ་སྤྲུལ་པའི་སྐུར་གྲོལ་བའི་གཏམ་གྱི་སྐབས་གསུམ་པའོ། །ན་མོ་གུ་རུ་མ་ཧཱ་སུ་ཁ་བཛྲ་ཡེ། ཡང་དེའི་འོག་ཏུ་རྒྱལ་སྲས་སེམས་དཔའ་ཆེན་པོ་པདྨ་གསལ་བ་དེའི་ཆོས་རའི་གྲལ་མཐར་གནས་པའི་བློ་་་་་་་་་གསལ་པདྨ་གཞོན་ནུ་ཞེས་པ་ཞིག་ཡོད་པ། གློ་བུར་ཚེའི་དུས་བྱས་ཏེ་ཤི་གསོན་ཐམས་ཅད་འགྱོད་པ་ཆེན་པོས་གདུང་བཞིན་ཡོད་པ། བར་སྲིད་ཡིད་ལུས་སུ་གྱུར་པ་དེས་སེམས་དཔའ་ཆེན་པོ་པདྨ་གསལ་བ་ལ་གུས་པ་ཆེན་་་་་་་པོས་ཞུ་བ། ཀྱེ། རྒྱལ་བའི་སྲས་མཆོག་བླ་མ་རིན་པོ་ཆེ། །ང་རང་གཞོན་པ་ལང་ཚོ་བློ་གྲོས་གསལ། །མཁས་བཙུན་བཟང་པོའི་ཡོན་ཏན་རྫོགས་འདོད་ཀྱང་། །གློ་བུར་འཆི་བ་ནམ་མཁའི་ཐོག་བཞིན་བབས། །བསམ་ལོང་མེད་པར་དབུགས་ནི་ཁྲུགས་སེ་ཆད། །བླ་མ་མཆེད་གྲོགས་རྣམས་དང་གློ་བུར་58

བྲལ། །བསགས་པའི་ལོངས་སྤྱོད་གཞན་གྱིས་དབང་མེད་ཁྱེར། །གཅེས་པའི་ལུས་དེ་བྱ་ཁྱིའི་འདོད་ཟོས་བྱས། །ཡིད་ལུས་གཏན་མེད་བྱ་སྒྲོ་རླུང་ཁྱེར་་བཞིན། །འཁྲུལ་སྣང་སྡུག་བསྔལ་བསམ་མི་ཁྱབ་པའི་དུས། །རེ་ས་སྐྱབས་གནས་བླ་མ་གཅིག་པུ་ཡིན། །ཐུགས་རྗེ་མ་ཆུང་མྱུར་དུ་སྐྱོབས་པར་མཛོད། །འཇིག་རྟེན་འདི་ན་ང་ལ་ཡུས་པ་མེད། །ལུས་ཤིང་གདུང་བའི་སློབ་བུ་ཐུགས་རྗེས་ཟུངས། །ཞེས་ཞུས་པས་སེམས་དཔའ་ཆེན་པོ་སྙིང་རྗེའི་སྤྱན་ཆབ་ཉིལ་ཉིལ་མཛད་དེ། །གདམས་པའི་བདུད་རྩི་བཀའ་སྩལ་པ། ཀྱེ་མ། བློ་གསལ་དད་པ་ཅན་ཁྱོད་ཉོན། །ནམ་འཆི་ཆ་མེད་འཆི་བ་ཐོག་བབ་ཚུལ། །ཤི་གསོན་ཡ་བྲལ་བར་དོར་འཁྱམས་པ་འདི། །ཁྱོད་ཉིད་ཁོ་ན་མ་ཡིན་ཀུན་ལ་འོང་། །སྡུག་བསྔལ་འཁོར་བའི་རང་བཞིན་བྱ་ཐབས་མེད། །དེས་ན་འགྱོད་ཅིང་སྡུག་བསྔལ་མ་བྱེད་པར། །བར་དོའི་འཁྲུལ་སྣང་སྔངས་སྐྲག་ཤར་བའི་དུས། །སྐྱབས་གནས་དཀོན་མཆོག་གསུམ་ལ་གསོལ་བ་ཐོབ། །བྱང་ཆུབ་སེམས་བསྐྱེད་བསླབ་པ་དྲན་པར་གྱིས། །སྡོམ་གསུམ་བརྟུལ་ཞུགས་ཆོས་མིང་དྲན་ཙམ་གྱིས། །བར་དོའི་འཁྲུལ་སྣང་ཡུད་ཙམ་ཞི་བར་འགྱུར། །ཕྱི་མའི་སྐྱེས་གནས་ཕ་མ་མཐོང་བའི་དུས། །ཆགས་དང་སྡང་བའི་བསམ་པས་མ་ཞུགས་པར། །རིག་བཟང་ཆོས་ལ་དཀར་བའི་ཕ་མ་དེ། བླ་མ་ཡབ་ཡུམ་སྐུ་རུ་སྒོམ་བྱོས་ལ། །གསོལ་བ་ཐོབ་ཅིང་དབང་བསྐུར་ཞུ་བ་ཡི། །འདུན་པས་ཞུགས་ལ་དུས་གསུམ་དགེ་བའི་ཚོགས། །གཅིག་ཏུ་བསྡོམས་ཏེ་སྐྱེ་བ་བཟང་པོར་བསྔོས། །སྐྱེས་མ་ཐག་ཏུ་ཆོས་དང་འཕྲད་པ་དང་། །བཟང་པོ་སྤྱོད་པའི་སྨོན་ལམ་ལེགས་ཐོབ་དང་། །ངས་ཀྱང་དཀོན་མཆོག་གསོལ་བཏབ་སྨོན་ལམ་བགྱིད། །མ་ཡེངས་དྲན་པ་བརྟན་བཞིན་ཡིད་ལ་ཞོག །ཅེས་59

གསུངས་ཤིང་། ཤུལ་མི་རྣམས་ལ་དགེ་རྩ་བསྐུལ་ཞིང་། ཉེ་དུ་རིགས་བཟང་གི་ཕ་མ་པདྨའི་མིང་ཅན་མ་སྤངས་བར་མིག་སེར་སྤངས་ལ། གོང་དུ་བཤད་པའི་འདུན་པས་ཞུགས་དང་། ང་ཡི་ཆོས་བརྒྱུད་ཀྱི་སློབ་མར་གྱུར་ཏེ། རྒྱལ་བའི་བསྟན་པ་དང་འཕྲད་པར་འགྱུར་རོ་ཞེས་གསུངས་པས། ཚེ་འདས་བློ་གསལ་པདྨ་གཞོན་ནུས་ཀྱང་མ་ཡེངས་པར་འདུན་པ་བསྟེན་པས། བླ་མའི་ལུང་བཞིན། དལ་རྟེན་བཟང་པོ་ཐོབ་ཅིང་། རྗེ་བཙུན་བླ་མའི་ཐུགས་སྲས་རྒྱལ་ཚབ་བཤེས་གཉེན་ཆེན་པོས་རྗེས་སུ་བཟུང་ཏེ་ཐོས་བསམ་བསྒོམ་པའི་སྐལ་པ་དང་ལྡན་པར་གྱུར་ཏོ། །སྐྱེ་གནས་བཟང་པོ་འདེམ་པའི་གཏམ་གྱི་སྐབས་བཞི་པའོ། །བར་དོ་སྐུ་གསུམ་རང་ཤར་གདམ་པ་འདི། །སྔོན་བྱུང་ལོ་རྒྱུས་གཏམ་གྱི་ཟློས་གར་དུ། །སྦྱར་འདི་བློ་གྲོས་དྲི་མེད་སྣང་བས་སོ། །དགེ་བས་མཐོང་ཐོས་ཀུན་ལ་ཕན་པར་ཤོག །ཞེས་པའང་བློ་གསལ་གཞོན་ནུ་ལུང་དང་རིག་པའི་སེང་གེས་འབྱོར་བ་ནས་ཉེ་བར་བསྐུལ་པས་མཚམས་སྦྱར་ཏེ། ལྗོངས་རྒྱུ་བའི་དྲང་སྲོང་རྒན་པོས་ཁམས་བོད་བར་གྱི་ལམ་རིང་པོ་ནས་གདོལ་པ་གཞོན་ནུའི་གླུ་ཡི་ངག་ལྟར་བླངས་པ་དགེ་ལེགས་འཕེལ།།60

༄༅།།དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་བའི་སྐབས་དང་པོ་ལས་རྩ་རྒྱུད་དེ་ཉིད་བསྡུས་པའི་དཀྱིལ་འཁོར་གྱི་བཀོད་པ་བཞུགས་སོ།།ཁྲོ་ཕུ་བུ་སྟོན་ཐམས་ཅད་མཁྱེན་པས་མཛད།

རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་རྣམ་པར་བཞག་པ་སྟོན་པའི་རབ་ཏུ་བྱེད་པའི་དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་བ། བླ་མ་དང་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །ཐོག་མ་མཐའ་མ་མེད་ཞི་བའི། །བྱང་ཆུབ་སེམས་ཀྱི་ངོ་བོ་ཉིད། །ཁྱབ་བདག་རྡོ་རྗེ་སེམས་དཔའ་དངོས། །དཔལ་ལྡན་བླ་མ་ལ་ཕྱག་འཚལ། །གང་ཞིག་བསོད་ནམས་ཡེ་ཤེས་ཚོགས་གཉིས་མཐར་ཕྱིན་ནས། །འོག་མིན་གནས་སུ་མངོན་བྱང་ལྔ་ལས་སངས་རྒྱས་བརྙེས། །བདེ་གཤེགས་རིགས་ལྔའི་སྐུ་ཡི་ངོ་བོ་ཉིད་གྱུར་པ། །ཡེ་ཤེག་ལྔ་ཡི་རང་བཞིན་རྣམ་སྣང་ལ་ཕྱག་འཚལ། །དེ་ཡི་གཟུང་འཛིན་གཉིས་སུ་མེད་པའི་སེམས་དང་སེམས་བྱུང་བ། །རྣམ་སྣང་མཛད་དང་རྡོ་རྗེ་སེམས་སོགས་ཚུལ་རྣམས་སྐྱེད་པའི་རྒྱུ། །ཐོག་མཐའ་མེད་པའི་ཆོས་དབྱིངས་གང་ཞིག་མཁའ་བཞིན་རྟག་པར་ཡང་།།མཁྱེན་བརྩེའི་མཐུ་ལས་གཞན་དོན་སྒྲུབ་མཛད་རྣམ་སྣང་ཆེན་པོ་རྒྱལ།།ཀུན་དགའ་སྙིང་པོའི་འགྲེལ་བཤད་པད་མོའི་ཚལ། །དཔལ་ལྡན་བླ་མ་ཉི་མའི་འོད་ཀྱིས་ཕྱེ། །རྣལ་འབྱོར་རྒྱུད་ཀྱི་ཟབ་དོན་སྦྲང་རྩི་རྙེད། །མཁས་པ་དགའ་བའི་དགའ་སྟོན་དགྱེ་བར་བྱ། །འདིར་རྣལ་འབྱོར་རྒྱུད་ཀྱི་རྩ་བའི་རྒྱུད་དཔལ་དེ་ཉིད་བསྡུས་པ་ལ། རྩ་བའི་རྒྱུད་དང་།རྒྱུད་ཕྱི་མ་དང་། རྒྱུད་ཕྱི་མའི་ཕྱི་མ་དང་གསུམ་ལས།རྩ་བའི་རྒྱུད་ལ་དུམ་བུ་བཞི་ཡོད་པའི་དང་པོ་འདོད་ཆགས་ཀྱིས་འདོད་ཆགས་སྤང་བའི་ཕྱིར་་་་་་་་་་བསྟན་པ་རྡོ་རྗེ་དབྱིངས་ཀྱི་དུམ་བུ་ལ་གསུམ་སྟེ། རྒྱ་ཆེན་པོ་ལ་དགའ་བའི་སེམས་ཅན་རྗེས་སུ་གཟུང་བའི་ཕྱིར་དཀྱིལ་འཁོར་རྒྱས་པ་དང་། བར་མ་ལ་དགའ་བའི་སེམས་ཅན་རྗེས་སུ་གཟུང་བའི་ཕྱིར་ཕྱག་རྒྱ་བཞི་པའི་དཀྱིལ་་་་་་འཁོར་དང་།མདོར་བསྡུས་པ་ལ་དགའ་བའི་སེམས་ཅན་རྗེས་སུ་གཟུང་བའི་63

ཕྱིར་ཕྱག་རྒྱ་གཅིག་པའི་དཀྱིལ་འཁོར་རོ། །དང་པོ་ལ། རྩ་གཟུངས་ཆོས་ལས་བཞི་ལས། དང་པོ་ཕྱག་རྒྱ་ཆེན་པོ་གཙོ་བོར་གྱུར་པ་རྩ་བའི་དཀྱིལ་འཁོར་ནི། དང་པོར། ཐིག་གི་ཆོ་ག་བཞིན་ཚངས་ཐིག་ཟུར་ཐིག་རྣམས་ལེགས་པར་བཏབ་ལ། ཚངས་ཐིག་ནས་ཕྱིའི་དཀྱིལ་འཁོར་ཇི་ཙམ་བྱེད་པའི་སྒོ་ཚད་བཞི་དོར་བར་རྩ་བའི་ཐིག་གོ །དེའི་དབུས་སུ་འཁོར་ལོའི་བརྒྱད་ཆ་ཕྱིས་པ་ནི་སྒོ། སྒོ་དེའི་བཞི་ཆ་ནི། ཆ་ཆུང་ཞེས་ཐ་སྙད་བྱའོ། །སྒོ་དང་མཉམ་པའི་སྒོ་ཁྱུད་དེ། འགྲེལ་པར་དེ་ལྟར་བཤད་པའི་ཕྱིར་རོ། །རྡོ་རྗེ་འབྱུང་བ་་ལས་སྒོ་ཁྱུད་སྒོའི་ཕྱེད་དུ་གསུངས་པ་ནི། སྒོ་ཁྱུད་ཀྱི་ཕྱི་ལ་དགོངས་པ་ཡིན་ནོ།།སྒོ་ཁྱུད་ཀྱི་རྩེ་ནས་ངོས་སུ་སྒོ་འགྲམ་ཆ་ཆུང་གཉིས་སོ།།དེའི་རྩེ་ནས་སྟེང་དུ་སྒོ་ལོགས་ཆ་ཆུང་གཉིས་སོ། །སྒོ་ལོགས་ཀྱི་ཐིག་གཉིས་ལ་རྩེ་སྤྲད་པའི་ཆ་ཆུང་བརྒྱད་པའི་ཐིག་ནི། ཡ་ཕུབས་ཀྱི་ཐིག་གོ། དེ་རྣམས་ཀྱི་ཕྱི་རོལ་དུ་ཆ་ཆུང་རེ་རེ་ཚོན་སྣ་ལྔའི་སའོ།།ཚོན་གྱི་སའི་ཕྱི་རོལ་དུ་ཟུར་ཐིག་ནས་བརྩམས་ནས་སྒོ་ཁྱུད་ཀྱི་བར་ཞེང་དུ་ཆ་ཆུང་གཉིས་ནི། སྟེགས་བུའོ། །དེའི་ཕྱི་རོལ་དུ་ཆ་ཆུང་གཅིག་ནི། སྣམ་བུའོ། །དེའི་ཕྱི་རོལ་ཆ་ཆུང་གཉིས་ནི། དྲ་བ་དྲ་ཕྱེད་དོ།།དེའི་ཕྱིར་ཆ་ཆུང་གཅིག་ནི། རིན་ཆེན་ཤར་བུའོ། །དེའི་ཕྱིར་ཆ་ཆུང་གཅིག་ནི། །མདའ་ཡབ་སྟེ། དེ་རྣམས་ཟུར་ཇིག་ནས་ཀ་བ་ལ་ཐུག་གི་བར་རོ།།འདི་ལ་སྒོ་ལོགས་དང་ཀ་བའི་བར་དུ་མུན་པའི་སྣམ་བུ་མེད་པར་ཐརྶཱས་བཤད་པས་སྒོ་ལོགས་ཀྱི་ཕྱིར་ཀ་བ་ཆ་ཆུང་གཅིག སྟེགས་བུའི་ཐིག་ནས་བརྩམས་ཏེ་གྱེན་དུ་ཆ་ཆུང་ལྔ་བའོ། །སྒོའི་ཡ་ཕུབས་ཀྱི་སྟེང་དུ་ཀ་བ་གཉིས་ཀྱི་བར་ལ་བར་སྣང་གི་རྣམ་བུ་ཆ་ཆུང་གཅིག་གོ །དེའི་སྟེང་དུ་རྟ་བབས་ནི།སློབ་དཔོན་ཀུན་དགའ་སྙིང་པོའི་འགྲེལ་པ་དང་རྡོར་འབྱུང་གཉིས་ཀ་ལས་64

རྟ་བབས་ནི། སྒོའི་སུམ་འགྱུར་རོ། །ཞེས་གསུངས་པ་མ་གཏོགས་པ་དམིགས་བསལ་མ་གསུངས་སོ། །ཐ་ས་ནི། དཔངས་སུ་ཆ་ཆེན་གཅིག་དང་རྒྱར་ཆ་ཆེན་བཞི་བའི་རྟ་བབས་བཞེད་དེ། དེ་ཡང་། སྐས་ལ་སོགས་པ་ཇི་བཞིན་འགྱུར། ཞེས་པའི་འགྲེལ་བར། སྐས་ལྟ་བུ་དང་། གླང་པོ་ཆེའི་རྒྱབ་ཅེས་བྱ་བ་དང་། གི་གྱི་རི་ཞེས་བྱ་བ་དང་།བ་ལ་བི་ཞེས་བྱ་བ་དང་། དྷང་ཀ་དང་།སྲིང་ཀ་ཏྲ་དང་། མ་ཀ་ར་དང་། བྱ་ཏི་དང་། དརྙི་དང་། ཕྲེང་ཅན་དང་།གདུགས་ཅན་དང་།རྩ་ཕྲན་ཅན་རིག་པ་འཛིན་པ་དང་བཅས་པ་དང་།ངང་པ་ལ་སོགས་པ་བྱ་རྣམས་ཀྱིས་མཚན་པ་སྟེ། དེ་དག་ལ་སོགས་པ་གང་ཡང་རུང་བས་བརྒྱན་པའི་རྟ་བབས་བྱའོ། །ཞེས་བྱ་བའི་དོན་ཏོ། །ཞེས་བཞེད་ལ།ཨབྷྱས་ནི།རྟ་བབས་དཔངས་སུ་སྒོ་ཚད་གཅིག་ལ།ངོས་སུ་རྟ་བབས་ཀྱི་ཀ་བ་ནས་ཀ་བའི་བར་དུ་གོ་ལ་སུམ་འགྱུར་ཏེ། དེ་ལ་སྣམ་བུ་བཅུ་གཅིག་ནི། རིན་ཆེན་ཤར་བུ་དང་། རིན་པོ་ཆེ་དང་། རྟ་མིག་དང་། གསེར་དང་། ཆུ་སྲིན་དང་། གསེར་དང་། མིག་པ་དང་། རིན་པོ་ཆེ་དང་། མིག་པ་དང་། གསེར་དང་། མདའ་ཡབ་ཀྱི་སྣམ་བུའོ། །དེ་རྣམས་ཀྱི་དཔངས་ནི། རིམ་པ་བཞིན་དུ།མིག་པ་རྣམས་སྒོའི་སུམ་གཉིས་ཆ། གསེར་རྣམས་སྒོའི་ཉི་ཤུ་ཆ། གཞན་རྣམས་སྒོའི་བརྒྱད་ཆ་རེ་རེའོ། །དེ་རྣམས་ཀྱི་རྒྱའི་ཚད་ནི། ཚངས་ཐིག་གི་གཡས་དང་གཡོན་དུ་ཆ་ཆུང་ཕྱེད་དང་ལྔ་དོར་བ་ནས་ཇིག་ཆ་ཆུང་ཕྱེད་་་་་་་་་དང་བཞི་སྟེ། སྣམ་བུ་ཆ་ཆུང་ཕྱེད་དང་གསུམ་མོ། །ཆ་ཆུང་ལྔ་་དོར་བ་ར་་གཉིས་པ་དང་གསུམ་པ་ཆ་ཆུང་གསུམ་མོ།།ཆ་ཆུང་བཞི་དོར་བར་བཞི་པ་ཆ་ཆུང་གསུམ་མོ། །ཆ་ཆུང་ཕྱེད་དང་བཞི་དོར་བར་ལྔ་པ་ཆ་ཆུང་ཕྱེད་དང་བཞིའོ། །ཆ་ཆུང་གསུམ་དོར་བར་དྲུག་པ་ནི། ཆ་ཆུང་ལྔ་པའོ། །བདུན་པ་65

བརྒྱད་པ་དགུ་པ་གསུམ་ནི། ཆ་ཆུང་བརྒྱད་པའོ། །བཅུ་པ་ནི། ཆ་ཆུང་བདུན་པའོ། །བཅུ་གཅིག་པ་ནི། ཆ་ཆུང་དྲུག་པའོ། །སྣམ་བུ་སོ་སོའི་ཕྱི་མཐར་ཇི་ལྟར་རིགས་པའི་ཐིག་རྩིག་གོ། ནང་གི་མཐར་ཡང་ཐིག་དང་པོ་ཆ་ཆུང་ཕྱེད་དོར་ནས་གྱེན་དུ་འགྲེང་པའོ། །འདི་ཉིད་ཐིག་གཞན་དང་འབྲེལ་བས་ཀྱོག་པོ་གཅིག་ཏུ་མཐོང་བར་འགྱུར་ཏེ། ཇི་ལྟར་མཛེས་པར་བྱའོ། །འདིའི་ནང་དུ་རིན་པོ་ཆེ་ལ་སོགས་པ་བྲི་བའི་དོན་དུ་ཆ་ཆུང་བྱེད་དོར་ཏེ། སྔར་བཞིན་དུ་ཐིག་ཀྱོག་པོ་གཅིག་གོ ཞེས་བཞེད་ཅིལ། ཐརྶཱ་ནི། རྟ་བབས་ཀྱི་སྟེང་དུ་ཆོས་ཀྱི་འཁོར་ལོའི་གདན་གྱི་པད་མ་དཔངས་སུ་ཆ་ཆུང་གཅིག རྒྱ་ཆ་ཆུང་གཉིས་པའི་སྟེང་དུ་ཆོས་ཀྱི་འཁོར་ལོ་རྒྱ་དང་དཔངས་ལ་ཆ་ཆུང་གཉིས་པ། རྩིབས་བརྒྱད་པའམ་བཅུ་གཉིས་པའོ། །དེའི་སྟེང་དུ་དཔངས་ཆ་ཆུང་གཅིག་ལ་གདུགས་བྱ་སྟེ། ཆ་ཆུང་ཕྱེད་ནི། ཡུ་བར་བྱ། ཕྱེད་ནི། གདུགས་སུ་བྱའོ། །ཆོས་ཀྱི་འཁོར་ལོའི་གཡས་གཡོན་དུ་ཆ་ཆུང་རེ་རེ་དོར་བར་ཀྲིཎྜས་ར་གཉིས་རྟ་་་་བབས་ཀྱི་སྟེང་གི་ཆ་ལ་བརྟེན་ནས་གནས་པ། ཆོས་ཀྱི་འཁོར་ལོ་ལ་ཁ་ཕྱོགས་ ་པ་དཔངས་སུ་ཆ་ཆུང་གཉིས་པའོ། །དེའི་རྒྱབ་ཀྱི་ཆ་གཅིག་དོར་བའི་ཕྱི་རོལ་གྱི་ཐིག་ལ་བརྟེན་པའི་རྡོ་རྗེ་རིན་པོ་ཆེས་མཚན་པའི་དབྱུག་པ་བྱ་སྟེ།དཔངས་ཆ་ཆུང་གཉིས་ལས་གཅིག་ནི། ཡུ་བར་བྱ། སྟེང་གི་ཆ་ཆུང་གཅིག་གི་ཕྱེད་རིན་པོ་ཆེར་བྱས་ལ་ཕྱེད་རྡོ་རྗེ་བྱ། དེའི་ཡུ་བ་ལ་གནས་པའི་བ་དན་གཅིག་ལ་དྲིལ་བུ་འགང་ཞིང་འཁོར་བ་བཏགས་པ་དང་། བ་དན་གཉིས་པ་ནི། —7་བབས་ཀྱི་མཐའ་མ་ཀ་བའི་མགོ་དང་ཉེ་བ་ལས་བཏགས་པ་སྟེ། དེ་ལྟར་ན། རྟ་བབས་ཀྱི་ངོས་གཉིས་ལ་བ་དན་མཛེས་པར་བྱའོ། །དྲ་ཕྱེད་ནི།སྣམ་བུའི་ཕྱི་ངོས་ཀྱི་མཚམས་ནས་གདགས་ཤིང་། དཀྱིལ་འཁོར་རེ་རེ་ཞིང་66

བ་དན་ཉི་ཤུ་རྩ་བཞི་འདོགས་ལ། གཞན་ཡང་རྡོ་རྗེ་རྒྱལ་མཚན་དང་དར་དང་རིན་པོ་ཆེ་དང་མེ་ཏོག་གི་ཕྲེང་བ་ལ་སོགས་པ་འི་མཆོད་རྫས་བཟང་་་་་་་ཞིང་སྟུག་པས་བརྒྱན་པར་བྱའོ། །གདུགས་ཀྱི་ཕྱི་ནས་རྡོ་རྗེ་ར་བ་ཆ་ཆུང་གཉིས་སོ། །དེའི་ཕྱིར་མེ་རི་ཆ་ཆུང་གཉིས་སོ། །དེའི་ཕྱིར་རོལ་དུ་པ་ལ་ཤའི་ཤིང་དང་། པུཎྜ་རི་ཀ་དང་། སཱ་ལའི་ཤིང་དང་། ཤིཪྵ་ཊ་དང་། ཨུདུམ་ཝཱ་ར་དང་། ཨ་མྲ་དང་། ཨ་ཤྭཏྠ་དང་། ནཱ་ག་གེ་སར་གྱི་ཤིང་ངམ་མེ་ཏོག་དང་།བྱ་སྣ་ཚོགས་པས་བརྒྱན་པར་བྱ་ཞིང་།ཤིང་གཉིས་ཀྱི་བར་དུ་མཚོ་དང་རྫིང་བུ་ལ། ཨུཏྤལ་དང་། པད་མ་དང་། ཀུ་མུ་ཏ་དང་། པུཎྜ་རི་ཀ་ལ་སོགས་པའི་མེ་ཏོག་གིས་བརྒྱན་པའི་སྟེང་ན། ངང་བ་དང་། ངུར་བ་དང། བྱ་ཀ་རན་ད་ཀ་ལ་སོགས་པ་སྒྲ་སྒྲོག་པ་ལྟ་བུས་མཛེས་པར་བྱའོ། །དེ་ལྟར་མུན་སྣམ་དང་།དར་དཔྱངས་ཀྱི་སྣམ་བུ་མེད་པ། དྲ་ཕྱེད་སྣམ་བུ་ལ་འདོགས་པ།རྟ་བབས་སྒོ་ཚད་གཅིག་ལས་མེད་པའི་ལུགས་འདི། དད་བྱེད་གོ་ཆའི་ལུགས་ཡིན་ཅིང་།ཡོ་ག་པའི་བླ་མ་གོང་མ་རྣམས་ཕལ་ཆེར་འདི་བཞིན་བཞེད་པས་བཀོད་པ་་་་ཡིན་ནོ། །ཡང་ན་ཀུན་དགའ་སྙིང་པོའི་གཞུང་ལས་མུན་པའི་སྣམ་བུ་མེད་པའི་གསལ་ཁ་མེད་ཅིང་། བླ་མ་དམ་པའི་གསུང་གིས་ཀྱང་མུན་སྣམ་ཡོད་པ་ལེགས་གསུངས་ལ། དྲ་ཕྱེད་ཀྱང་སྣམ་བུ་ལ་འདོགས་པའི་གསལ་ཁ་མེད་ཅིང་། རྟ་བབ་ས་སྒོ་ལས་སུམ་འགྱུར་དུ་བཤད་པ་ཡང་། ངོས་སུ་རྩི་བའི་གསལ་ཁ་གསུངས་པ་མེད་པའི་ཕྱིར་སྒོ་ལོགས་ཀྱི་ཕྱིར་མུན་པའི་སྣམ་བུའོ། །དེའི་ཕྱིར་ཀ་བ་ཆ་ཆུང་ལྔ་པ་ནི། སྟེགས་བུ་གྲུ་བཞི་པ་ལ་གནས་པའི་བུམ་པ་ལ་གནས་པ། རྩ་བ་དང་རྩེ་མོ་ལ་ནོར་བུས་སྤྲས་པ། དེའི་དབུས་སུ་གླང་པོ་ཆེའི་སྟེང་དུ་དཔུང་བ་བཏེག་པའི་སེང་གེ་སྟེ།སྦྱོང་རྒྱུད་ནས། སེང་གེ་བ་ལང་67

རྣམས་ཀྱིས་བརྒྱན། ཅེས་གསུངས་པའི་ཕྱིར། ཡང་ན་ཀ་བའི་ཕྱིར་དར་དཔྱངས་ཀྱི་སྣམ་བུ་ལ་གླང་པོ་ཆེའི་སྟེང་དུ་སེང་གེའི་ཁ་ནས་རིན་པོ་ཆེའི་དོ་ཤལ་འཕྱང་བ་དང་། ཀ་བའི་དབུས་སུ་མེ་ལོང་ངོ་། །གདུང་ནས་འཕྱང་བའི་རིན་པོ་ཆེའི་པ་ཏྲ་འཕྲོ་བ་ལས་ཇི་ལྟར་མཛེས་པར་དཔྱངས་པའི་ཁ་དོག་་་་་་་དམར་པོ་དང་སེར་པོ་ལ་སོགས་པ་སྣ་ཚོགས་པའི་དར་དཔྱངས་དང་། རིན་པོ་ཆེའི་ཡུ་བ་ཅན་གྱི་རྔ་ཡབ་བོ། །རིན་པོ་ཆེའི་སྣམ་བུ་ལ་ཟུར་གསུམ་དང་།ཐིག་ལེ་དང་གྲུ་བཞི་དང་། སྐུམ་པོ་རྣམས་རིམ་པས་རིན་པོ་ཆེས་བཅིངས་པའོ། །དྲ་བ་དྲ་ཕྱེད་ཀྱི་སྣམ་བུ་ལ་གསེར་གྱི་སྐ་རགས་བཞིའི་ཕྱིའི་ངོས་སུ་ཆུ་སྲིན་མ་ཀ་རའི་ཁ་ནས་བྱུང་བའི་མུ་ཏིག་གི་དོ་ཤལ་སྐུད་པ་དམར་པོ་ལ་་་་་་་་བརྒྱུས་ཤིང་།གློ་གཉིས་དང་སྟེང་དང་འོག་ཏུ་གསེར་གྱིས་བསྡམས་པའི་ནོར་བུ་དབུས་ན་ཡོད་པ་དང་།དོ་ཤལ་གྱི་གློ་གཉིས་སུ་དོ་ཤལ་ཕྱེད་པ་ཅུང་ཟད་ཐུང་བར་འཕྱང་བའི་རིན་པོ་ཆེའི་ཕྲེང་བ་འཕྱང་ཞིང་།རྩེ་མོ་ལ་གསེར་གྱིས་བསྡམས་པའི་ནོར་བུ་སྦོམ་པོ་དང་ལྡན་པས་མཛེས་པ་དང་། ཁ་ཅིག་ཏུ་རིན་པོ་ཆེའི་ཡུ་བ་ཅན་གྱི་རྔ་ཡབ་དང་། དྲིལ་བུའི་མཐར་རྔ་ཡབ་འཕྱང་བའོ། ཁ་ཅིག་ཏུ་དྲ་བ་ཕྱེད་པའི་གློ་གཉིས་སུ་ཡིད་དུ་འོང་བའི་མེ་ཏོག་གི་དྲ་བ་ཕྱེད་པ་འཆང་ཞིང་དེའི་གློར་གོས་སྣ་ཚོགས་པའི་དྲ་བ་ཕྱེད་པའོ། །ཡང་ན་གྲ་རྣམས་སུ་ཡིད་དུ་འོང་བའི་མེ་ཏོག་གི་ཕྲེང་བའི་དོ་ཤལ་ཕྱེད་པ་་་་་དང་། དར་གྱི་ཆུན་བུའི་དོ་ཤལ་རྣམས་སོ། །རྩ་རྒྱུད་ལས། དར་དང་མེ་ཏོག་ཕྲེང་བས་བརྒྱན། ཅེས་གསུངས་སོ། །སྦྱོང་རྒྱུད་དུ་འང་། དར་དང་ལྔ་ལྡིའི་དོ་ཤལ་ཕྲེང་། དྲིལ་བུ་དང་ནི་རྔ་མས་བརྒྱན། ཅེས་སོ། །དོ་ཤལ་གྱི་ནང་དུ། ཁ་ཅིག་ཏུ་པད་མ་ལ་ཟླ་ཚེས་དང་རྡོ་རྗེ་ཕྱེད་པས་མཚན་པའི་ཉི་68 ་

མའི་དཀྱིལ་འཁོར་རོ། །ཁ་ཅིག་ཏུ་ནི་རིན་པོ་ཆེའོ། །ཁ་ཅིག་ཏུ་པདྨ་ལ་གནས་པའི་རྡོ་རྗེའོ། །རྩེ་མོ་ལས། དར་གྱི་ཆུན་བུས་བརྒྱན་གྱུར་ཅིང་། རིན་ཆེན་དྲ་བས་རྣམ་པར་བརྒྱན། གཡེར་ཁའི་དྲ་བ་ཡང་དག་ལྡན། ཁ་དོག་ལྔ་པོས་རབ་ཏུ་མཛེས།། དྲིལ་བུའི་དྲ་བས་ཤིན་ཏུ་སྤྲས། །རྔ་ཡབ་སྣ་ཚོགས་ཀྱིས་མཛེས་པ། ཕྲེང་བ་རྔ་ཡབ་བླ་རེ་དང་། ཉི་ཟླ་དག་གིས་ཉེ་བར་མཛེས། ཞེས་གསུངས་ཤིང་། ཡང་། ཀ་བ་བརྒྱད་དང་ཡང་དག་ལྡན། །དར་གྱི་ཆུན་པོས་རྣམ་པར་བརྒྱ་ན། །ཅེས་པ་དང་། རིན་ཆེན་དྲ་བས་ཡོངས་སུ་བྲེས། །གསེར་སྐུད་དྲིལ་བུ་གཡེར་ཁས་བརྒྱན། །ཅེས་དང་། དཔལ་མཆོག་ཏུ་ཡང་། དྲ་བ་མེ་ལོང་མེ་ཏོག་གིས། །ཕྲེང་བ་ཆེན་པོ་བཏགས་པས་བརྒྱན། ཅེས་གསུངས་སོ། །དེ་ལྟར་དྲ་བ་དང་དྲ་བ་བྱེད་པ་ནི། རིན་ཆེན་ཤར་བུའི་ངོས་ནས་བཏགས་པའང་ཨ་བྷྱ་བཞེད་དེ།ལེགས་པར་རྟོགས་སོ། །དེའི་སྟེང་དུ་རིན་པོ་ཆེའི་ཤར་བུ་མཛེས་པའོ། །དེའི་སྟེང་དུ་མདའ་ཡབ་པདྨའི་འདབ་མ་བྱེད་པའི་དབྱིབས་ཅན་གྱི་མདའ་ཡབ་རྣམས་ལ། གསེར་གྱི་བུམ་པའམ་རིན་པོ་ཆེ་ལ་གནས་པའི་རྒྱལ་མཚན་དང་བ་དན་བརྒྱད་དེ། ཟླ་ཚེས་དང་། རིན་པོ་ཆེ་རྡོ་རྗེ་དང་ལྡན་པའི་རྩེ་མོ་ཅན།རིན་པོ་ཆེའི་དབྱུག་པ་ལ་བཅིངས་ཤིང་།དྲིལ་བུ་འཁྲོལ་བ་བཅིངས་པའི་དར་ལྕེ་གསུམ་པ། རྩེ་མོ་ལ་རི་དྭགས་ཀྱི་རྒྱལ་པོ་དང་། ངང་པའི་རྒྱལ་པོ་དང་། ཀླུ་ཟ་དང་། ཉ་སྤུ་རྒྱས་པ་དང་། ཆུ་སྲིན་གྱིས་མཚན་པ།རླུང་གིས་བསྐྱོད་པས་གསུམ་ཁུགས་སུ་འཁྱོག་ཅིང་འགྱིད་པའི་ཆ་བྱད་ཅན།དྲིལ་ཆུང་གི་སྒྲ་སྒྲོག་པའི་སིལ་སིལ་ཟེར་བ། རྔ་ཡབ་དང་བཅས་པའོ བ་དན་རྣམས་ཀྱང་དེ་བཞིན་ཏེ། རི་དྭགས་ལ་སོགས་པའི་མཚན་མ་གཞན་དང་ནི་བྲལ་བའོ། །དྲ་བཞིར་མདའ་ཡབ་ཀྱི་སྟེང་དུ་གདུགས་བཞིའོ། །རྟ་བབས་69

ལས་རྣམ་པར་བཀྲ་བའི་བླ་རེ་དང་།དོ་ཤལ་དང་དོ་ཤལ་བྱེད་པའོ། །རྟ་མིག་དང་བ་ར་ཎ་གྱི་མཐའ་རྣམས་སུ་རྒྱལ་མཚན་དང་། བ་དན་རྣམས་ཇི་ལྟར་མཛེས་པར་བྱའོ། །སེང་གེ་དང་། སེང་གེ་རྐང་པ་བརྒྱད་པ་དང་། ངང་པ་དང་། རྨ་བྱ་དང་། མིའམ་ཅི་དང་། མི་འམ་ཅི་མོ་རྣམས་ཀྱང་ཇི་ལྟར་མཛེས་པར་བྲིའོ། །དཔལ་མཆོག་ལས། རྩེ་མོ་སྣ་ཚོགས་བ་དན་ནི། དྲིལ་བུ་མཆོག་བཏགས་རླུང་གིས་བསྐྱོད། །མེ་ཏོག་ཆུན་འཕྱང་མེ་ལོང་སྤྲས། །ཕྱི་ཡི་དཀྱིལ་འཁོར་བྲི་བར་བྱ། །ཞེས་པ་དང་། རླུང་གིས་བསྐྱོད་པའི་དར་བཟང་གི །བ་དན་དྲིལ་བུའི་སྒྲ་སྒྲོག་པ། །ཞེས་གསུངས་སོ། །ཀ་བའི་སྟེང་དུ་རྟ་བབས་དཔངས་སུ་སྒོ་ལས་སུམ་འགྱུར། །སྣམ་བུ་བཅུ་གཅིག་སྟེ། རིམ་པ་བཞིན་དུ་གསེར་དང་། རིན་པོ་ཆེའི་ཤར་བུ་དང་། རིན་པོ་ཆེ་དང་མིག་པ་དང་། མུན་པ་དང་། བ་རཎྜ་དང་། མུན་པ་དང་། རིན་ཆེན་ཤར་བུ་དང་། རིན་པོ་ཆེ་དང་། མིག་པ་དང་། མདའ་ཡབ་སྟེ། དེ་ལ་མུན་པའི་སྣམ་བུ་གཉིས་ནི།དཔངས་སུ་ཆ་ཆུང་ཕྱེད་དང་གཉིས་སོ། །གཞན་རྣམས་ནི། ཆ་ཆུང་རེ་རེའོ །རྒྱའི་ཚད་ནི། ཚངས་ཐིག་གི་གཡས་གཡོན་དུ་ཆ་ཆུང་ཕྱེད་དང་དྲུག་དོར་བར་སྣམ་བུ་དང་པོ་ཆ་ཆུང་ཕྱེད་དང་གསུམ་པ་སྟེ། དེའི་སྟེང་གི་ཐིག་ནི། ཆ་ཆུང་ཕྱེད་དང་བཞིའོ། །ཆ་ཆུང་དྲུག་དོར་བར་གཉིས་པ་དང་གསུམ་པ་ཆ་ཆུང་གསུམ་མོ། །གཅིག་དོར་བར་བཞི་བ་ཆ་ཆུང་ལྔའོ། །ཕྱེད་དང་བཞི་དོར་བར་ལྔ་པ་ཆ་ཆུང་ཕྱེད་དང་ལྔ་པའོ། །གསུམ་དོར་བར་དྲུག་པ་ཆ་ཆུང་ལྔ་པའོ། །བདུན་པ་ལ་སོགས་པ་བཞི་ནི། ཆ་ཆུང་བདུན་པའོ། །བཅུ་གཅིག་པ་ནི།ཆ་ཆུང་ལྔ་པའོ། །འདི་ལ་སྣམ་བུ་ལྔ་པའི་ལོགས་སུ་ཆ་ཆུང་ཕྱེད་དང་བཞི་ནི།སྟེང་གི་ཆ་ལའོ། །བདུན་པ་ལ་འོག་ཏུ་ཆ་ཆུང་གསུམ་པ་སྟེ། སྟེང་དུ་ཆ་ཆུང་70

དྲུག་པའོ། །སྣམ་བུ་རྣམས་རེ་རེ་ཞིང་ཕྱི་ངོས་ཀྱི་མཐར་ཐིག་གཅིག་ཇི་ལྟར་རིགས་པར་རོ། །དང་གི་མཐར་ཡང་ཐིག་དང་པོའི་ཆ་ཆུང་བྱེད་དོར་ནས་ཇི་ལྟར་རིགས་པར་གྱེན་དུ་འགྲེང་བའི་ཐིག་གོ།དེ་ཐིག་གཞན་དང་འབྲེལ་བས་ཀྱོག་པོ་གཅིག་ཏུ་མཐོང་སྟེ།ཇི་ལྟར་མཛེས་པར་བྱའོ།།འདིའི་ནང་དུ་རིན་པོ་ཆེ་ལ་སོགས་པ་བྲི་བའི་དོན་དུ་ཆ་ཆུང་ཕྱེད་དོར་ནས་སྔར་བཞིན་དུ་ཐིག་་་་་་ཀྱོག་པོ་གཅིག་གོ །སྟེང་དུ་ཆུ་སྲིན་གྱི་ཁ་ནས་ཐོན་པའི་མུ་ཏིག་གི་ཆུན་འཕྱང་ལ་སོགས་པ་ནི། ཇི་ལྟར་མཛེས་པར་རོ། །རྟ་བབས་ཀྱི་སྟེང་དུ་ཚངས་ཐིག་ལ་ཆོས་ཀྱི་འཁོར་ལོ་རྩིབས་བཅུ་གཉིས་པའམ། ལྔ་ཆ་དང་ལྡན་པའི་མུ་ཁྱུད་ཅན་གྱི་རྩིབས་བརྒྱད་པ་ཆ་ཆུང་གཉིས་པའོ། །དེའི་གདན་པད་མ་དང་ཟླ་བ་ནི། རྟ་བབས་ཀྱི་སྣམ་བུ་བཅུ་གཅིག་པ་ལའོ། །གདན་གྱི་གཞོགས་ན་གནས་པའི་རི་དྭགས་དང་རི་དྭགས་མོ་ནི། འཁོར་ལོ་ཁ་བལྟས་ཤིང་འཁོར་ལོ་ལས་ཆ་ཆུང་ཕྱེད་ཙམ་དུ་རིང་བར་གནས་པ་སྟེ། ཆ་ཆུང་གཅིག་ཏུ་མགྲིན་པ་དང་བཅས་པའི་གདོང་པ་འགྲེང་ཞིང་།མིག་འཁོར་ལོའི་རྩེ་མོ་ལ་བལྟ་བའོ། །དེའི་མཇུག་མའི་ཕྱི་རོལ་གྱི་ཕྱོགས་དག་ཏུ་མདའ་ཡབ་གཉིས་གཉིས་སོ། །རྟ་བབས་ཀྱི་གཞོགས་གཉིས་སུ་ཤིན་ཏུ་མི་རིང་བ་བུམ་པ་བཟང་པོ་ལས་སྐྱེས་པ་དཔག་བསམ་གྱི་ཤིང་རྣམས་ཏེ། གླང་པོ་ཆེ་ལ་སོགས་པའི་རིན་པོ་ཆེ་བདུན་དང་ལྡན་པའོ། །བར་བར་དུ་ནི།
 གྲུབ་པ་ཐོབ་པ་རྣམས་དང་།མེ་ཏོག་གི་ཕྲེང་བ་བཟུང་བ་སྤྲིན་གྱི་སྦུབས་ལས་བྱུང་བའི་ལྷའི་ལུས་ཅན་རྣམས་་་་་་་་གནས་སོ། །དེ་ལ་རིན་ཆེན་སྣ་བདུན་ནི། དགོངས་པ་རབ་གསལ་ལས།འཁོར་ལོ་རྩིབས་བརྒྱད་པ་ཁ་དོག་སེར་པོ་དང་། གླང་པོ་ཆེ་མཆེ་བ་དྲུག་པ་ཁ་དོག་དཀར་པོ་དང་།རྟ་ལྗང་ཁུ་དང་།བུད་མེད་ལོ་བཅུ་དྲུག་གི་རྣམ་པ་སྔོ་71

བསངས་མ་དང་། ནོར་བུ་རྩིབས་དྲུག་པ་ཁ་དོག་སེར་པོ་དང་། ཁྱིམ་བདག་མདོག་དམར་པོ་མཛོད་མི་ཟད་པ་དང་ལྡན་པ་དང་། དམག་དཔོན་མདོག་ནག་པོ་གོ་ཆ་དང་བཅས་པ་མདུང་དང་རལ་གྲི་འཛིན་པར་བཤད་དོ། །མདོ་ལས། ནོར་བུ་སྔོན་པོ་ཟུར་བརྒྱད་པར་བཤད་དོ། །སྣ་ཚོགས་རྡོ་རྗེ་ནི། དེ་ཉིད་བསྡུས་པའི་རྒྱུད་དང་། འགྲེལ་པ་དང་། འབྱུང་བ་དང་། ཤཆུའི་ཐིག་རྩ་ལ་སོགས་པ་ནས་གསལ་བར་མ་བཤད་ཅིང་། ཡོ་ག་པའི་བླ་མ་གོང་མ་རྣམས་ཀྱང་ཕལ་ཆེར་མི་བཞེད་ལ། སློབ་དཔོན་ཨ་རྒྱས་ཀྱང་རྡོ་རྗེ་དབྱིངས་ཀྱི་ཐད་ཀུར།སྣ་ཚོགས་རྡོ་རྗེ་མེད་པ་དེ་བཤད་ལ།དཔལ་ལྡན་བླ་མའི་གསུང་གིས། དཀྱིལ་འཁོར་སྒོམ་པའི་སྐབས་སུ་འོག་བཅིང་ཞིང་བྱིན་གྱིས་རླབས་པར་བཤད་པས།དེ་ལ་བརྟེན་ནས་སྣ་ཚོགས་རྡོ་རྗེ་བྱ་རུང་གསུངས་ཏེ།ཁམས་གསུམ་རྣམ་རྒྱལ་གྱི་ཕྱག་རྒྱ་གཅིག་པའི་དཀྱིལ་འཁོར་གྱི་འགྲེལ་བར་རྡོ་རྗེ་བསྣམས་པ་་་་་བརྐྱང་པ་ས་ལ་རེག་པས་སྣ་ཚོགས་རྡོ་རྗེའི་རང་བཞིན་དུ་བྱིན་གྱིས་བརླབ་པར་བྱའོ་་་་་་་ཞེས་གསུངས་པ་དང་མཐུན། དེ་ལྟར་ན། འཁོར་ལོའི་ཕྱི་རོལ་གྱི་ཆ་ཆུང་གཉིས་ལ་སྣ་ཚོགས་རྡོ་རྗེའི་རའི་རྩེ་མོ་སྟེ། འཁོར་ལོའི་རྩིབས་ཀྱི་བར་རྣམས་སུ་ཡང་རྡོ་རྗེའི་རྭ་མཐོང་བཞིན་པའོ། །རྟ་བབས་ཀྱི་གློ་རྣམས་སུ་དར་དཔྱངས་ཀྱི་སྣམ་བུའི་སྟེང་དུ།ཆུ་སྲིན་གྱི་ཁ་ནས་བྱུང་བའི་སྣ་ཚོགས་རྡོ་རྗེའི་རྭ་རྣམས་ནི།ཅུང་ཟད་གཞོགས་སུ་སོང་བ་ཕྱིར་འབྱུང་བ་དབུས་ཀྱི་རྒྱར་ཆ་ཆུང་གསུམ་་་་་དང་ལྡན་པ། སྲིད་དུ་ཆ་ཆུང་བཅུ་དྲུག་པའོ། །སྣ་ཚོགས་རྡོ་རྗེ་རྩེ་ལྔ་པ་བྱེད་པའི་ལུགས་ལ་ནི། རའི་འགྲམ་དུ་རྭ་གཞན་དག་བྱ་སྟེ། ཡོ་གའི་ལུགས་ལ་ནི།སྣ་ཚོགས་རྡོ་རྗེ་བྱེད་ན་རྩེ་མོ་གསུམ་པར་བྱའོ།།རྟ་བབས་དཔངས་སུ་སྒོ་ཚད་གཅིག་པ་ལ་ནི། ཚངས་ཐིག་ལ་ཆ་ཆུང་གཉིས་པའི་ཆོས་ཀྱི་འཁོར་ལོ་དང་།མདའ་ཡབ་ཀྱི་སྣམ་བུ་ལ་དེའི་གདན་དང་།དེའི་གློ་དག་ཏུ་སྔར་བཞིན་དུ་རི་72

དྭགས་དང་རི་དྭགས་མོའོ། །དེ་དག་གི་མཇུག་མའི་ཕ་རོལ་ཏུ་མདའ་ཡབ་ལ་གནས་ཤིང་སྤྲེའུ་ཡིས་བཟུང་བའི་ཟླ་ཚེས་དང་། རིན་པོ་ཆེ་དང་། རྡོ་རྗེའི་རྩེ་མོ་ཅན་གྱི་ཆ་ཆུང་ཕྱེད་དང་གསུམ་པའི་རིན་པོ་ཆེའི་ཡུ་བ་ལ་མཐའ་མར་་་་་་དར་ལྕེའི་ཤམ་བུ་དང་བཅས་པའི་གཡོགས་ཆ་ཆུང་གཉིས་པའི་གདུགས་་་་་་་དཀར་པོ་གཉིས་ཏེ། ཁ་ཅིག་ཏུ་ནི་དམར་པོའི་དར་དཔྱངས་གཉིས་འཕྱང་པའོ། །མདའ་ཡབ་མཐའ་མའི་སྟེང་དུ་ཆ་ཆུང་གཅིག་པའི་རྒྱལ་མཚན་དང་བ་དན་ནོ། །འཁོར་ལོ་ལས་ཕྱི་ངོས་སུ་ཆ་ཆུང་གཉིས་པའི་སྣ་ཚོགས་རྡོ་རྗེའི་རྭ་སྟེ། འཁོར་ལོའི་རྩིབས་ཀྱི་བར་བར་རྣམས་སུ་ཡང་མཐོང་བའོ། །དེ་ནས་སྔར་བཞིན་དུ་རྟ་བབས་ཀྱི་གཞོགས་སུ་སྣ་ཚོགས་རྡོ་རྗེའི་རྭ་སྟེ། སྲིད་དུ་ཆ་ཆུང་བརྒྱད་པའོ། །དེ་ལ་སྣ་ཚོགས་རྡོ་རྗེ་འབྲི་ན། པད་མའི་ཁོར་ཡུག་ཀྱང་བྲི་དགོས་ཏེ། ཨ་རྒྱས། པདྨ་མེད་པར་སྣ་ཚོགས་རྡོ་རྗེ་ཞེས་པ་ནི། ཆེར་འཁྲུལ་ལོ། །ཞེས་གསུངས་པའི་ཕྱིར་རོ། །འོན་ཀྱང་པད་མ་དང་སྣ་ཚོགས་རྡོ་རྗེ་གཉིས་ག སློབ་དཔོན་ཀུན་དགའ་སྙིང་པོས་གསལ་བར་གསུངས་པ་མ་མཐོང་ངོ་། །གླན་ན་རེ།རྡོ་རྗེ་ར་བ་དང་འོད་ཟེར་ཕྲེང་བ་མེད་དོ་ཞེས་འདོད་པ་ནི། མི་རིགས་ཏེ། སློབ་དཔོན་གྱིས་རྡོར་དབྱིངས་དང་ཁམས་གསུམ་རྣམ་རྒྱལ་གྱི་ཕྱིའི་ཐིག་གི་རྣམ་གཞག་མཐུན་པར་གསུངས་ལ། ཁམས་གསུམ་རྣམ་རྒྱལ་ལ་རྡོ་ར་མེ་རི་ཡོད་པར་རྩེ་མོ་ལས་གསུངས་ཏེ། རྡོ་རྗེ་ར་བའི་ཕྱི་རོལ་དུ། ལྷ་ལ་སོགས་པ་ཐམས་ཅད་བཀུག།ཕྱི་རོལ་རྡོ་རྗེ་ར་བ་ནི།ལྕགས་བསྲེགས་རང་བཞིན་རྡོ་རྗེ་མཚུངས།རྡོ་རྗེ་ཅན་གྱི་རྡོར་འབར་མེས། ནང་ནས་ཤིན་ཏུ་བརྡུང་བར་འགྱུར། ཞེས་སོ། །འབྱུང་བར། ཕྱིའི་རྡོ་རྗེ་ཕྲེང་བར་དབང་ལྡན་གྱི་མཚམས་ནས་བརྩམས་ཏེ་གཡས་ནས་བསྐོར་བའི་རིམ་པས།ཞེས་བཤད་ཅིང་། ཐབས་ཀྱང་རྡོ་ར་མེ་རི་བཤད་པས་སོ། །དེ་ནི། དཀྱིལ་འཁོར་ནང་མའི་ཕྱི་རུ་རྡོ་ར་བསྐོར་བ་ལ་དགོངས་ཏེ། ནང་གི་73

དཀྱིལ་འཁོར་གྱི་ཕྱི་རིམ་དུ་ཞེས་འགྲེལ་པར་བཤད་པས་སོ། །ཞེ་ན། དེ་ནི།འགྱུར་ནོར་བ་ཡིན་ཏེ། དེ་ཡི་རིམ་པའི་ནང་ཞུགས་ལ། འཁོར་ལོ་འདྲ་བ་རྡོ་རྗེ་ཡི། །ཐིག་གིས་ཡོངས་སུ་བསྐོར་བྱས་ཤིང་། །ཞེས་པའི་འགྲེལ་པར། ཕྱིའི་དཀྱིལ་འཁོར་དེའི་རིམ་པའི་ནང་དུ་ཞུགས་ལ། འཁོར་ལོ་འདྲ་བར་དཀྱིལ་འཁོར་གྱི་གནས་གྲུ་བཞི་དང་། སྒོ་བཞི་ལ་སོགས་པ་ཇི་སྐད་དུ་བཤད་པའི་ཕྱིའི་དཀྱིལ་འཁོར་དང་འདྲ་བ་ལ་རྟ་བབས་མེད་པར་ཐིག་གདབ་པར་་་་་་་་་བྱའོ། །རྡོ་རྗེ་ཐིག་གིས་ཡོངས་བསྐོར་བར། ཞེས་བྱ་བ་ནི། རྩེ་གསུམ་པའི་རྡོ་རྗེ་ཕྲེང་བས་བསྐོར་བའོ། །ཞེས་གསུངས་པས། དཀྱིལ་འཁོར་གྱི་ནང་དུ་རྡོ་རྗེ་ཕྲེང་བས་བསྐོར་བར་གསུངས་པ་ཡིན་ཏེ།དེ་ལྟ་མ་ཡིན་ན།ཨ་བྷྱའི་འདོད་པ་དང་མི་མཐུན་པས་ཨ་བྷྱ་འདི་ཕྱོགས་སྔར་བྱེད་པར་འགྱུར་རོ།།དེས་ན་རྡོ་རྗེ་འབྱུང་བ་ལས། ནང་གི་དཀྱིལ་འཁོར་དང་། ཕྱིའི་རྡོ་རྗེ་ཕྲེང་བ་ཞེས་པ་འདི་འགྱུར་ལེགས་པ་ཡིན་ནོ། །དེས་ན། སྔར་བཞིན་དུ་ཕྱི་རུ་རྡོ་རྗེ་ཕྲེང་བ་ཆ་ཆུང་གཉིས་པའོ། །ནང་དུ་རྡོ་རྗེ་རྩེ་གསུམ་པ་བྲི་བར་གསུངས་ཤིང་། འདི་ལ་གསལ་ཁ་མ་གསུངས་པས། འདིའང་རྡོ་རྗེ་རྩེ་གསུམ་པའོ། །འབྱུང་བར། ཤར་ནས་བསྐོར་ཕྱོགས་སུ་ཟླུམ་པོར་བསྐོར་བའི་འོད་ཀྱི་དཀྱིལ་འཁོར་ཐིག་་་་་་་་་་བཏབ་པ་དེའི་ཕྱི་རོལ་དུ་ཁོར་ཡུག་ཆེན་པོ། དེ་བཞིན་དུ་ཟླུམ་པོར་ཐིག་བཏབ་ལ་ཞེས་གསུངས་པས། འོད་ཟེར་ཕྲེང་བ་སྒོ་ཚད་གཅིག་གོ། དེའི་ཕྱི་རོལ་གྱི་ཟླུམ་སྐོར་ཆེན་པོ་ལ། འདི་བྲིའི་དམིགས་བསལ་མ་གསུངས་ཀྱང་།ཤསྒྱུ་ལྟར་ཤིང་དང་མཚོ་ལ་སོགས་པ་བྲི་བའམ། ཡང་ན་གླིང་དང་ཉེ་བའི་གླིང་ལ་སོགས་པ་རྣམས་བྲི་བར་བྱའོ། །དཀྱིལ་འཁོར་གྱི་གྲ་བཞི་དང་ཕྱོགས་དང་སྒོ་ཁྱུད་ཀྱི་མཚམས་སུ་ཆ་ཆུང་གཅིག་པ་ལ་ཟླ་བ་ཕྱེད་པ་ལ་གནས་པའི་74

རིན་པོ་ཆེའི་སྟེང་དུ་རྡོ་རྗེའོ། །དཀྱིལ་འཁོར་གྱི་རྣམ་དག་འཆད་པའི་སྐབས་སུ། ཁ་ཁྱེར་ལ་བརྟེན་རྡོ་རྗེ་མཆོག ལྷ་མོ་མཆོད་པ་གཟུངས་རྣམ་ཡིན་ཞེས་གསུངས་པས།སྟེགས་བུ་ལ་མཆོད་པའི་ལྷ་མོ་རྣམས་སོ། །དེའི་ཕྱི་དཀྱིལ་འཁོར་གྱི་རྩ་བའི་ཐིག་གི་ནང་དུ་སྒོ་ཚད་གཉིས་དོར་བར་དཀྱིར་འཁོར་ནང་མའི་རྩ་བའི་ཐིག་གོདེའི་དབུས་སུ་བརྒྱད་ཆ་ཕྱིས་པ་ནི་སྒོའོ། །དེའི་བཞི་ཆ་ཆ་ཆུང་སྟེ། དེས་རྩིས་བྱས་པའི་སྒོ་ཁྱུད་དང་། སྒོ་འགྲམ་དང་། སྒོ་ལོགས་དང་། ཚོན་གྱི་ས་ལ་སོགས་པ་ཐམས་ཅད་སྔ་མ་དང་འདྲ་བ་ལ། ཁྱད་པར་རྟ་བབས་མེད་པ་སྟེ། སྒོ་ལོགས་ཀྱི་ཕྱིའི་ཀ་བ་གཉིས་ཀྱང་རྟ་བབས་ཀྱི་ཀ་བ་ཡིན་པའི་ཕྱིར་མེད་པར་བྱའོ། །དེའི་རྩ་ཐིག་གི་ནང་དུ་གདུང་སྐུམ་པོ་སྒོ་ཕྱི་མའི་ཆ་ཆུང་གཅིག་གི་ཚད་ལ།རྡོ་རྗེ་རྩེ་གསུམ་པའི་ཕྲེང་བས་བསྐོར་བའོ། །ཚངས་ཐིག་ལས་གཡས་གཡོན་དུ་སྒོ་ཕྱི་མའི་ཆ་ཆུང་གཉིས་དོར་ནས་ཆ་ཆུང་གཅིག་པའི་ཀ་བ་བརྒྱད་་་་་་་་་་གདུང་སྐུམ་པོ་ལ་རེག་གི་བར་དུའོ། །ཀ་བ་བརྒྱད་རྩིག་པ་ལ་བརྟེན་པར་བཤད་པ་ནི། བསྒོམ་བྱ་ལ་དགོངས་པར་བཤད་པ་ཡིན་རྣ། །དེ་བཞིན་གཤེགས་པ་ལྔའི་གནས་སུ་ཉི་མའི་དཀྱིར་འཁོར་ཟླུམ་པོ་ལྔར་ཇིག་བཏབ་ལ།དེ་རེ་ལ་ཡང་དབུས་དང་ཕྱོགས་བཞིར་ཟླ་བའི་དཀྱིལ་འཁོར་ལྔ་ཡོད་པ་རྡོ་་་་རྗེའི་རི་མོ་སྐུམ་པོས་བསྐོར་བའོ། །དེ་ལ་རྩིག་པ་ནི་ ཕྱི་ནས་སྔོན་པོ་དང་།སེར་པོ་དང་། དམར་པོ་དང་། ལྗང་ཁུ་དང་།དཀར་པོའོ། །ཕྱོགས་ཚོན་ནི།ཤར་སྔོ། ལྷོ་སེར། ནུབ་དམར། བྱང་ལྗང་། དབུས་དཀར་པོའོ། །སྟེགས་བུ་ནི།དམར་པོའོ།།རིན་པོ་ཆེའི་སྣམ་བུ་ནི། གཞི་དམར་པོ་ལ་རིན་པོ་ཆེ་སྣ་ཚོགས་པས་སྤྲས་པའོ། །བོད་ཀྱི་བླ་མ་གོང་མ་དག་སེར་པོར་བཞེད་དོ། །དྲ་བྱེད་ཀྱི་གཞི་ནག་པོའོ། །ཤར་བུ་དང་། མདའ་ཡབ་གཉི་ས་དཀར་པོའོ། །དེ་གཉིས་ཀྱི་75

གཞི་དང་། དར་དཔྱངས་ཀྱི་གཞི་སྔོན་པའོ། །གདུང་ནི་ཇི་ལྟར་མཛེས་པར་རིན་པོ་ཆེ་ལས་བྱས་པ་སྟེ། རིན་པོ་ཆེ་སྣ་ཚོགས་པའི་པ་ཏྲ་འཕྲོ་བ་ལ་སོགས་པས་བརྒྱན་པའོ། །ཀ་བ་སེར་པོ་གོང་མ་རྣམས་བཞེད། ཨབྷྱས་ཕྱོགས་མདོག་ཏུ་བཤད་དོ། །གླང་རྒྱབ་ཀྱི་གཞི་ཡང་བོད་རྣམས་ནག་པོར་བཞེད་ལ། ཨབྷྱས་ནམ་མཁའི་རང་བཞིན་ལ། དེ་བཞིན་གཤེགས་པའི་འོད་ཕོག་པ་ཕྱོགས་མདོག་ཏུ་བཞེད་དོ།
 །རྟ་མིག་དང་བ་རཎ་དང་། ཆུ་སྲིན་གྱི་སྣམ་བུ་ནི།མཛེས་ཚོན་ནོ། །ཆོས་འཁོར་ནི་སེར་པོ། རི་དྭགས་ནི། གསེར་གྱི་རང་བཞིན་ལ་རིན་པོ་ཆེ་སྣ་ཚོགས་པས་སྤྲས་པ། སྣ་ཚོགས་རྡོ་རྗེ་བྱེད་ན། རྭ་ནི། ཕྱོགས་ཚོན་དུ་བྱའོ། །སྣམ་བུ་རྣམས་ནི། གསེར་རོ། །དཔག་བསམ་གྱི་ཤིང་ནི། ཤིང་གཞན་དང་འདྲ་ལ། རྡོ་རྗེ་ར་བའི་རྡོ་རྗེ་དང་རེ་ཁ་ནག་པོ་ལ་ཁ་དོག་མཛེས་ཚོན་དུ་ཨབྷྱས་བཤད།བོད་ན་གཞི་ནག་པོ་རྡོ་རྗེ་དཀར་པོར་བཞེད་དོ།།འོད་ཟེར་ཕྲེང་བ་ནི། ཁ་དོག་ལྔ་པའོ། །སྣ་ཚོགས་པད་མ་ནི། ཕྱོགས་བཞི་དམར་ལ་མེ་རླུང་སེར། བདེན་བྲལ་ལྗང་ལ་དབང་ལྡན་ནག ལྟེ་བ་ལྗང་ལ་གེ་སར་སེར།ནང་གི་ཀ་བ་རྣམས་ཀྱང་ཕྱོགས་མདོག་ལས་རང་གི་དེ་བཞིན་གཤེགས་པས་མཚན་པར་ཨ་རྒྱས་བཤད་ལ།བོད་ན་ཀ་བའི་གཞི་ནག་པོར་བཞེད་དོ། །འོན་ཀྱང་རྡོ་རྗེ་ཀ་བའི་ནང་ལོགས་སུ། །ཞེས་རྒྱུད་ལས་གསུངས་པའི་ཕྱིར་དེ་ཉིད་བསྡུས་པའི་ནང་གི་ཀ་བ་བརྒྱད་ལ་ནི་རྡོ་རྗེས་བརྒྱན་པའོ། །ཞེས་བླ་མ་རྣམས་བཞེད་པ་ཡོད་ཀྱི། འགྲེལ་ཆེན་ནས། ཤེལ་དང་བཻ་ནུརྱ་དང་གསེར་དང་པད་མ་རཱ་ག་དང་མར་གད་ཀྱི་མདོག་ཅན་ལྟ་བུ་སྟེ། སྐུམ་པོ་ཞེས་གསུངས་པས་ཕྱོགས་མདོག་རིགས་པར་སྣང་ངོ་། །ཉི་མའི་དཀྱིལ་འཁོར་ནི། དམར་པོ། ཟླ་བའི་དཀྱིལ་འཁོར་ནི།དཀར་པོ། དེ་ལ་དབུས་ཀྱི་རེ་མིག་ལ། སེང་གེའི་གདན་གྱི་སྟེང་དུ་སྣ་ཚོགས་པད་མའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ། བཅོམ་ལྡན་འདས་རྣམ་76 ་

པར་སྣང་མཛད་སྐུ་མདོག་དཀར་པོ་ཞལ་བཞི་བ། ཞལ་དང་པོ་ཤར་དུ་གཟིགས་པ། ཕྱག་གཡོན་རྡོ་རྗེ་ཁུ་ཚུར་གྱིས་མཛུབ་མོ་བསྒྲེང་བ། གཡས་པའི་རྡོ་རྗེ་ཁུ་ཚུར་གྱིས་བཟུང་སྟེ་སྙིང་གར་ཁ་གྱེན་དུ་བསྟན་ཏེ་བཞག་པ། བྱང་ཆུབ་མཆོག་གི་ཕྱག་རྒྱས་རྡོ་རྗེ་སེར་པོ་རྩེ་ལྔ་པ་བསྣམས་པ། རྡོ་རྗེ་སྐྱིལ་ཀྲུང་གིས་བཞུགས་པ། ཉི་མའི་འོད་མངའ་བ། དར་ལའི་སྟོད་གཡོགས་དང་སྨད་གཡོགས་བསྣམས་པ། རིན་པོ་ཆེའི་ཅོད་པན་དང་།དར་དཔྱངས་ཀྱིས་དབང་བསྐུར་བ་ལྡན་པའོ། །དེའི་ཕྱོགས་བཞིར་སྣ་ཚོགས་པད་མ་དང་ཟླ་བའི་གདན་གྱི་སྟེང་ན། ཤར་དུ་རྡོ་རྗེ་སེམས་དཔའ་འམ་སྐུ་མདོག་སྔོན་པོའི་ངོ་བོ། །རྡོ་རྗེ་རྩེ་ལྔ་པ་དམར་པོ། ལྷོར་རྡོ་རྗེ་རིན་ཆེན་མ་སེར་མོའི་ངོ་བོ ཡིད་བཞིན་གྱི་ནོར་བུ་རིན་པོ་ཆེ་ལྷ་དང་བསྟུན་ན་སེར་པོ་ཐོབ།བསྟོད་པ་ནས་སྔོན་པོར་བཤད།རྩེ་མོ་རྡོ་རྗེ་རྩེ་ལྔ་པས་མཚན་པའོ། །ནུབ་ཏུ་རྡོ་རྗེ་ཆོས་མ་དམར་མོའི་ངོ་བོ། །པད་མ་འདབ་མ་བཅུ་དྲུག་པ་མདོག་དཀར་དམར་ཏེ། དམར་སྐྱ།འགྲེལ་བ་ལས་བཤད། འདབ་མ་བརྒྱད་ཐུར་དུ་གྱེས་ཤིང་ཁ་ལེགས་པར་བྱེ་བ།འདབ་མ་བརྒྱད་གྱེན་དུ་གྱེས་པ་ཁ་མ་བྱེ་བའི་ནང་ན་རྡོ་རྗེ་རྩེ་ལྔ་དམར་པོ་་་་་་ཆུད་པའོ། དཔལ་མཆོག་འགྲེལ་བར། འདིའི་རྡོ་རྗེ་འདི་དེ་བཞིན་གཤེགས་པའི་རྡོ་རྗེར་བཤད། གཡོན་དུ་རྡོ་རྗེ་ལས་མ་ལྗང་ཁུའི་ངོ་བོ། །སྣ་ཚོགས་རྡོ་རྗེ་རྩེ་མོ་བཅུ་གཉིས་པ་དབུས་དཀར་པོ། མདུན་སྔོན་པོ། གཡས་སེར་པོ། རྒྱབ་དམར་པོ། གཡོན་ལྗང་ཁུའོ། །མཚན་མ་བཞི་པོ། དེ་རྣམས་རང་རང་གི་ཕྱོགས་སུ་མགོ་བསྟན་པའོ། །ཤར་གྱི་ལེ་ཚེའི་དབུས་སུ་གླང་པོ་ཆེའི་ཁྲི་ལ་པད་མ་དང་ཟླ་བའི་སྟེང་ན་མི་བསྐྱོད་པ་སྐུ་མདོག་སྔོན་པོ། ཕྱག་གཡས་ས་གནོན་གྱི་ཕྱག་རྒྱས་རྡོ་རྗེ་རྩེ་ལྔ་པ་དེ་བཞིན་གཤེགས་པའི་རྡོ་རྗེ་གསེར་ལས་བྱས་པར་བཤད་པས་དེ་77

ཡིན། བསྣམས་པ། ལྷོའི་ལེ་ཚེའི་དབུས་སུ་རྟའི་ཁྲི་ལ་པད་ཟླའི་སྟེང་དུ་རིན་ཆེན་འབྱུང་ལྡན་སེར་པོ། ཕྱག་གཡས་མཆོག་སྦྱིན་གྱི་ཕྱག་རྒྱས་རྡོ་རྗེ་རིན་པོ་ཆེ་བསྣམས་པ། ནུབ་ཀྱི་ལེ་ཚེའི་དབུས་སུ་རྨ་བྱའི་ཁྲི་ལ་པད་ཟླའི་སྟེང་དུ་འོད་དཔག་མེད་དམར་པོ། སྐྱིལ་ཀྲུང་གི་སྟེང་དུ་ཕྱག་གཡོན་པ་གན་རྐྱལ་དུ་བཞག་པའི་སྟེང་དུ་གཡས་པ་གན་རྐྱལ་དུ་བཞག་སྟེ་མཐེ་བོང་སྤྲད་པ། ཏིང་ངེ་འཛིན་མཆོག་གི་ཕྱག་རྒྱའི་སྟེང་དུ་རྡོ་རྗེ་པད་མ་བསྣམས་པ། བྱང་གི་ལེ་ཚེའི་དབུས་སུ་ནམ་མཁའ་ལྡིང་གི་ཁྲི་ལ་པད་ཟླའི་སྟེང་དུ་དོན་ཡོད་གྲུབ་པ་ལྗང་ཁུ། ཕྱག་གཡས་མི་འཇིགས་པའི་ཕྱག་རྒྱས་སྣ་ཚོགས་རྡོ་རྗེ་བསྣམས་པ།མི་བསྐྱོད་པ་དང་རིན་འབྱུང་དང་དོན་ཡོད་གྲུབ་པ་གསུམ་གྱི་ཕྱག་གཡོན་རྡོ་རྗེ་ཁུ་ཚུར་གྱིས་སྙིང་གར་ཞེས་དཔལ་མཆོག་འགྲེལ་པར། ཆོས་གོས་འཛིན་པའི་ཚུལ་བྱེད་པར་དེ་ཉིད་སྣང་བར་བཤད་པ་ནི། ལས་ཀྱི་ཕྱག་རྒྱའི་སྐབས་ཡིན་པས།ལས་ཀྱི་ཕྱག་རྒྱ་ལ་དགོངས་པ་ཡིན།རྡོ་རྗེ་འབྱུང་བ་ལས་ཕྱག་གཡོན་གསུམ་སྐྱིལ་ཀྲུང་གི་སྟེང་དུ་མཉམ་གཞག་མཛད་པར་བཤད་ལ། ཨ་བྷྱས་དེ་གསུམ་གྱི་ཕྱག་གཡོན་པ་གན་རྐྱལ་དུ་པང་པར་བཞག་ཅིང་ཕྱག་མཚན་རྣམས་གཡས་ཀྱི་གུང་མོས་་་་་་འཛིན་པར་བཤད་དོ། །དེ་ལྟར་ན། དེ་བཞིན་གཤེགས་པ་བཞི་པོ་ཐམས་ཅད་ཞལ་གཅིག་པ་ཕྱག་གཉིས་པ་སྟེ། རྡོ་རྗེའི་སྐྱིལ་མོ་ཀྲུང་གིས་བཞུགས་པ། ཉི་མའི་འོད་ཀྱི་དཀྱིལ་འཁོར་ཅན། རིན་པོ་ཆེའི་ཅོད་པན་དང་། དར་དཔྱངས་ཀྱིས་དབང་བསྐུར་བ་དང་ལྡན་པ། ཞི་བའི་ཉམས་དང་ལྡན་པ། རྒྱན་ཐམས་ཅད་ཀྱིས་བརྒྱན་པ། ཞི་བའི་གཟིགས་སྟངས་དང་འཛུམ་བག་དང་བཅས་པའོ། །རྣམ་སྣང་ལ་དར་ལའི་སྟོད་གཡོགས་དང་། སྨད་གཡོག་བཤད་པས་གཞན་བཞི་ལའང་དོན་གྱིས་ཐོབ་བོ། །དེ་ལ་ཤར་དུ་མི་བསྐྱོད་པའི་མདུན་དུ་78

རྡོ་རྗེ་སེམས་དཔའ་སྐུ་མདོག་དཀར་པོ། རྡོ་རྗེ་རྩེ་མོར་ན་བཟའ་དཀར་པོར་བཤད།ཕྱག་གཡོན་རྡོ་རྗེ་ཁུ་ཚུར་དྲིལ་བུ་དང་བཅས་པ་ཁ་ནང་དུ་བསྟན་པ་གཡོན་པའི་རྐེད་པའི་ཕྱོགས་སུ་བཀན་ཏེ་བཞག་པ་ནི།སྙེམས་པའི་ཚུལ་གྱིས་དཀུར་བརྟེན་པ། ཕྱག་གཡས་པ་ཁ་ཊྭཱཾ་གའི་ཕྱག་རྒྱ་ཞེས་པ་སོར་མོ་གསུམ་བསྒྲེང་བ་སྟེ། དེའི་གུང་མོ་ལ་དང་པོའི་རྡོ་རྗེ་དམར་པོ་རྩེ་ལྔ་པ། རང་གི་ཐུགས་ཀུར་གཏོད་པའི་ཚུལ་གྱིས་བསྣམས་པའོ། །དཔལ་མཆོག་གི་འགྲེལ་བར།བ་དན་གྱི་གུང་མོའི་སོར་མོ་ལ་རྡོ་རྗེའི་རྩེ་མོ་གྱེན་དུ་བསྟོད་པར་བཞག་པའི་ཚུལ་གྱིས་འཛིན་པའོ། །གཡས་སུ་རྡོ་རྗེ་རྒྱལ་པོ་གསེར་མདོག ཕྱག་གཉིས་རྡོ་རྗེ་ལྕགས་ཀྱུས་དེ་བཞིན་གཤེགས་པ་ཐམས་ཅད་སྡུད་པར་མཛད་ཅིང་བཞུགས་པའི་ཚུལ་བྱེད་པའོ། །ཨ་བྷྱས་གཡས་ལྕགས་ཀྱུ་གཡོན་ཞགས་པ་འཛིན་པར་བཞེད་དོ། །གཡོན་དུ་རྡོ་རྗེ་ཆགས་པ་དམར་པོ། མེ་ཏོག་གི་མདའ་དང་བཅས་པའི་གཞུ་ཞེས་གསུངས་པའི་ཕྱིར། ཨུཏྤལ་ཁ་མ་བྱེ་བའི་མདེའུ་ཅན་གྱི་མདའ་སྟེ། རྡོ་རྗེ་མདའ་ཞེས་གསུངས་པའི་ཕྱིར། མདའ་ལ་རྡོ་རྗེ་དམར་པོ་རྩེ་ལྔ་པས་མཚན་པ་དགོས་པར་མངོན་ནོ། །དེ་ལྟར་མདའ་གཞུ་རྣ་བ་གཡས་པའི་བར་དུ་བཀང་བས། དེ་བཞིན་གཤེགས་པ་ཐམས་ཅད་ལ་འབིགས་པའི་ཚུལ་དུ་མཛད་པའོ། །དཔལ་མཆོག་འགྲེལ་པར་མེ་ཏོག་ཅན་གྱི་གཞུ་དང་། རྡོ་རྗེ་གཅིག་པའི་མདེའུ་ཅན་གྱི་མདར་བཤད་དོ། །རྒྱབ་ཏུ་རྡོ་རྗེ་ལེགས་པ་ལྗང་ཁུ་ཕྱག་གཉིས་རྡོ་རྗེ་དམར་པོ་རྩེ་ལྔ་བ་བསྣམས་པའི་ཁུ་ཚུར་གཉིས་སྙིང་གར་བསྣོལ་ནས་བཞག་་་་་་་ཅེས་བླ་མའི་གསུང་།ནས་མཛུབ་མོ་དང་མཐེ་བོང་གིས་སེ་གོལ་རྡོབ་པས་ལེགས་སོ། །ཞེས་སྦྱིན་པའི་ཚུལ་གྱིས་དེ་བཞིན་གཤེགས་པ་ཐམས་ཅད་མཉེས་པར་བྱེད་ཅིང་བཞུགས་པའོ། །འདི་ལ་ཕྱག་མཚན་རྡོ་རྗེ་ཡོད་པར་རྡོ་རྗེ་རྩེ་མོ་ལས། རྡོ་རྗེ་ལེགས་པའི་རྡོ་རྗེ་གཉིས། །ཞེས་བཤད་ཅིང་། གཟུངས་དཀྱིལ་ནས་ཀྱང་རྡོ་རྗེ་གཉིས་ཡོད་79

པར་བཤད་དོ། །རིན་ཆེན་འབྱུང་ལྡན་གྱི་མདུན་དུ། རྡོ་རྗེ་རིན་ཆེན་སེར་པོ།གཡོན་པའི་རྡོ་རྗེ་ཁུ་ཚུར་གྱིས་རིན་པོ་ཆེའི་དྲིལ་བུ་བསྣམས་ཤིང་སྙེམས་པའི་ཚུལ་གྱིས་བཞུགས་པ། གཡས་པའི་ཁུ་ཚུར་གྱིས་ཡིད་བཞིན་གྱི་ནོར་བུ་རིན་པོ་ཆེ་རྩེ་མོ་རྡོ་རྗེ་དམར་པོ་རྩེ་ལྔ་པས་མཚན་པ་དཔྲལ་བའི་སྟེང་ན་བསྣམས་་་་པའོ། །གཡས་སུ་རྡོ་རྗེ་ཉི་མ་ཉི་མའི་མདོག་ཅན། ཕྱག་གཡས་ན་ཉི་མའི་དཀྱིལ་འཁོར་ལྟེ་བ་ན་རྡོ་རྗེ་རྩེ་ལྔ་པ་ཡོད་པ་བསྣམས་ཏེ། དེ་བཞིན་གཤེགས་པ་རྣམས་སྣང་བ་མཛད་པ། ཕྱག་གཡོན་པ་གདན་ལ་བརྟེན་ནས་བཞུགས་པའོ། །འདི་ལ་ཉི་མའི་དཀྱིལ་ན་རྡོ་རྗེ་ཡོད་པར་གཟུངས་དཀྱིལ་ནས་བཤད་་དོ། །གཡོན་དུ་རྡོ་རྗེ་རྒྱལ་མཚན་ནམ་མཁའི་མདོག་ཅན།ཕྱག་གཡས་ན་ཡིད་བཞིན་གྱི་ནོར་བུའི་རྒྱལ་མཚན་འཛིན་པ་སྟེ།དེ་ནི་འགྲེལ་ཆེན་ལས།རིན་པོ་ཆེའི་ཏོག་ཅན་གྱི་རིན་པོ་ཆེ་ཡང་དག་པར་བསྒྲེང་ཞེས་གསུངས་པས། ཡིད་བཞིན་གྱི་ནོར་བུ་རིན་པོ་ཆེའི་ཏོག་ཡོད་ལ།ཡང་རྡོ་རྗེ་རྒྱལ་མཚན་ཞེས་བྱ་བ་ནི། རྡོ་རྗེ་དཔལ་དང་བཅས་པའི་རྒྱལ་མཚན་འཛིན་པས་ཉེ་བར་མཚན་པའི་ཕྱིར་ཞེས་གསུངས་པས།རིན་པོ་ཆེའི་སྟེང་ན་རྡོ་རྗེ་དམར་པོ་རྩེ་ལྔ་པས་མཚན་པའོ། །རྒྱན་དང་དབྱིབས་སྣ་ཚོགས་པ་ཞེས་གསུངས་པས། རྒྱན་ནི། དར་དང་མུ་ཏིག་གི་ཆུན་འཕྱང་ལ་སོགས་པས་བརྒྱན་པ་སྟེ། དེ་ལྟ་བུའི་རྒྱལ་མཚན་ནོ། །དཔུང་པ་གཡོན་གྱི་ཐད་ཀུར་འཛིན་པའོ།།ཕྱག་གཡོན་གདན་ལ་བརྟེན་པས་བཞུགས་པའོ། །རྒྱབ་ཏུ་རྡོ་རྗེ་བཞད་པ་དཀར་པོ་ཕྱག་གཡས་ཀྱིས་སོའི་ཕྲེང་བ་གཉིས་ཀྱི་རྩེ་མོ་ན་རྡོ་རྗེ་དམར་པོ་ཡོད་པ་བསྣམས་ཏེ་དེ་བཞིན་གཤེགས་པ་རྣམས་འཛུམ་པ་ལ་སྦྱོར་བ། ཕྱག་གཡོན་གདན་ལ་བརྟེན་པས་བཞུགས་པའོ། །འོད་དཔག་མེད་ཀྱི་མདུན་དུ་རྡོ་རྗེ་ཆོས་སྐུ་མདོག་དཀར་ལ་དམར་80

བའི་མདངས་ཆགས་པ་ཡིན་པ་བླ་མས་གསུང་ངོ་། །ཕྱག་གཡོན་བསྙེམས་པ་དང་བཅས་པས་དཀུར་བརྟེན་པས་རྡོ་རྗེ་པད་མའི་རྩ་བ་བཟུང་སྟེ། ཕྱག་གཡས་པའི་མཐེ་བོང་དང་མཛུབ་མོས་དེའི་འདབ་མ་རང་གི་ཐུགས་ཁར་ཁ་འབྱེད་ཅིང་དེ་ལ་རྡོ་རྗེའི་ལྟ་བས་གཟིགས་ཤིང་སོ་སོར་རྟོག་པའོ། །གཡས་སུ་རྡོ་རྗེ་རྣོན་པོ་སྔོན་པོ། ཕྱག་གཡོན་གྱིས་རང་གི་ཐུགས་སྐར་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བསྣམས་པ། གཡས་ཀྱིས་རྡོ་རྗེ་རལ་གྲི་བསྣམས་ཏེ་དེ་བཞིན་གཤེགས་པ་རྣམས་ལ་འདེབས་པའི་ཚུལ་དུ་མཛད་པའོ།།གཡོན་དུ་རྡོ་རྗེ་རྒྱུ་གསེར་གྱི་མདོག་ཅན།ཕྱག་གཡས་ཀྱི་གུང་མོའི་རྩེ་མོ་ན་རྡོ་རྗེ་རྩེ་གཅིག་པའི་དབྱིབས་ཅན་གྱི་འཁོར་ལོ་རྩིབས་བརྒྱད་པ་བསྐོར་བར་མཛད་པ།་་་་་་་་གཡོན་གདན་ལ་བརྟེན་ནས་བཞུགས་པའོ། །རྒྱབ་ཏུ་རྡོ་རྗེ་སྨྲ་བ་ཟངས་ཀྱི་མདོག་ཅན། ཕྱག་གཡས་ཀྱིས་རྡོ་རྗེ་རྩེ་ལྔ་པས་མཚན་པའི་ལྕེ་བསྣམས་ནས་དེ་བཞིན་གཤེགས་པ་རྣམས་དང་སྨྲ་བར་མཛད་པ། གཡོན་གདན་ལ་བརྟེན་ནས་བཞུགས་པའོ། །དོན་ཡོད་གྲུབ་པའི་མདུན་དུ་རྡོ་རྗེ་ལས་ཞལ་དང་བྱིན་པ་གཉིས་ནས་ཞབས་ཀྱི་བར་དུ་དཀར་པོ། རྐེད་པའི་བར་དང་ཕྱག་གཉིས་སྔོ་སྐྱ།ཞལ་གྱི་འོག་ལོགས་ནས་རྐེད་པའི་བར་དམར་སྐྱ།བརླ་གཉིས་སེར་སྐྱ།ལྷག་མ་མདོག་སྔོན་པོ།ཕྱག་གཡོན་གྱི་རྡོ་རྗེ་ཁུ་ཚུར་གྱིས་སྣ་ཚོགས་རྡོ་རྗེ་དྲིལ་བུ་དང་བཅས་པ་སྙེམས་པའི་ཚུལ་གྱིས་དཀུར་འཇོག་པ་ཕྱག་གཡས་ཀྱི་གུང་མོ་ལ་སྣ་ཚོགས་རྡོ་རྗེ་རང་གི་ཐུགས་ཀུར་གཏོད་པའི་ཚུལ་གྱིས་བསྣམས་་་་་་་་པའོ། །གཡས་སུ་རྡོ་རྗེ་བསྲུང་བ་གསེར་གྱི་མདོག་ཅན།ཕྱག་གཉིས་ཀྱི་མཐའ་གཉིས་སུ་རྡོ་རྗེ་རྩེ་ལྔ་བ་གཉིས་དང་ལྡན་པའི་གོ་ཆ་བསྣམས་ཏེ་དེ་བཞིན་་་་་་གཤེགས་པ་རྣམས་ལ་གོ་བསྐོན་པའོ།།གཡོན་དུ་རྡོ་རྗེ་གནོད་སྦྱིན་ནག་པོ།ལྟོ་81

བ་ཡངས་པ།ཞལ་མཆེ་བ་གཙིགས་པ།ཕྱག་གཉིས་རྡོ་རྗེ་ཁུ་ཚུར་གྱིས་ཞལ་གྱི་མཐའ་གཉིས་སུ་མཆེ་བའི་རྩ་བ་ན་ལྕགས་ཀྱི་རྡོ་རྗེ་རྩེ་ལྔ་ཡོད་པ་འཛིན་པའོ། །རྒྱབ་ཏུ་རྡོ་རྗེ་ཁུ་ཚུར་སེར་པོ།ཕྱག་གཉིས་དམ་ཚིག་གི་ཁུ་ཚུར་གཉིས་ཀྱི་ནང་དུ་རྡོ་རྗེ་དམར་པོ་རྩེ་ལྔ་པ་ཆུད་པ། དམ་ཚིག་གི་ཁུ་ཚུར་གྱིས་འཚིར་ཞིང་བཞུགས་པའོ། །དམ་ཚིག་གི་ཁུ་ཚུར་ནི། རྡོ་རྗེ་བསྡམས་པ་ལས་ལག་པ་གཉིས་མའི་སྲིན་ལག་མཐེའུ་ཆུང་གི་ཚིགས་ཀྱི་རྩ་བ་གཤིབས་པའི་ནང་དུ་མཐེ་བོའི་རྩེ་མོ་གཉིས་བཞག་ལ་མཛུབ་མོ་གཉིས་བཀུག་སྟེ་རང་རང་གི་མཐེ་བོའི་རྒྱབ་རང་རང་གི་མཛུབ་མོའི་ལྟོས་བཙིར་བའོ། །ལྷོ་ཤར་གྱི་གྲར་སྒེག་མོ་དཀར་མོ།རྡོ་རྗེ་ཁུ་ཚུར་གཉིས་ཀྱིས་རྡོ་རྗེ་དམར་པོ་རྩེ་ལྔ་པ་གཉིས་བསྣམས་ཏེ། རྡོ་རྗེ་འགྱིང་བའི་ཚུལ་གཉིས་ཀྱིས་སྒེག་པས་གཡོན་དུ་ཅུང་ཟད་འདུད་པའོ། །ལྷོ་ནུབ་ཏུ་ཕྲེང་བ་མ་སེར་མོ།ཕྱག་གཉིས་ཀྱིས་རྡོ་རྗེ་རིན་པོ་ཆེའི་ཕྲེང་བའི་སྣ་རྩེ་རྡོ་རྗེ་དམར་པོས་མཚན་པའི་རིན་པོ་ཆེའི་ཕྲེང་བའོ། །ཕྱག་རྒྱས་དེ་བཞིན་གཤེགས་པ་རྣམས་ལ་དབང་བསྐུར་བའོ། །རླུང་དུ་གླུ་མ་སྐུ་མདོག་དམར་སྐྱ་རྡོ་རྗེ་དམར་པོས་མཚན་པའི་པི་ཝང་བརྡུང་བའོ། །དབང་ལྡན་དུ་གར་མ་སྐུ་མདོག་རྡོ་རྗེ་ལས་རབ་ལྟ་བུ། ཕྱག་གཉིས་ཀྱིས་ལྕགས་ཀྱི་རྡོ་རྗེ་རྩེ་གསུམ་པ་བསྣམས་ཏེ་གར་མཛད་ཅིང་བཞུགས་པའོ། །ཕྱིའི་དཀྱིལ་འཁོར་གྱི་ལྷའི་སྣམ་བུ་ལ་མེ་མཚམས་སུ་བདུག་པ་མ་དཀར་མོ། ཕྱག་གཉིས་རྡོ་རྗེ་སྤོས་སྣོད་ཀྱིས་དེ་བཞིན་གཤེགས་པ་རྣམས་ཚིམ་པར་མཛད་པའོ། །ལྷོ་ནུབ་ཏུ་མེ་ཏོག་མ་སེར་མོ།ཕྱག་གཡོན་གྱིས་རྡོ་རྗེ་མེ་ཏོག་གི་སྣོད་ཐོགས་ཏེ་ཕྱག་གཡས་ཀྱིས་རྡོ་རྗེ་མེ་ཏོག་གི་ཆར་འབེབས་པར་མཛད་པའོ། །རླུང་དུ་མར་མེ་མ་དམར་སྐྱ། རྡོ་རྗེ་མར་མེའི་སྡོང་བུ་བསྣམས་ཏེ་སྣང་བའི་ཚོགས་ཀྱིས་མཆོད་པ་མཛད་པའོ། །82

དབང་ལྡན་དུ་བྱུག་པ་མ་སྐུ་མདོག་གར་མ་ལྟ་བུ། ཕྱག་གཡོན་ན་རྡོ་རྗེ་དྲིའི་དུང་ཆོས་བསྣམས་ཏེ་ཕྱག་གཡས་ཀྱི་དྲིའི་སྤྲིན་གྱིས་དེ་བཞིན་གཤེགས་པ་་་་་་རྣམས་མཆོད་པར་མཛད་པའོ། །སྒོ་ཕྱི་ནང་གཉིས་གའི་ཤར་སྒོར་རྡོ་རྗེ་ལྕགས་ཀྱུ་དཀར་པོ།ཕྱག་གཉིས་ཀྱིས་རྡོ་རྗེ་ལྕགས་ཀྱུ་ཡིས་དེ་བཞིན་གཤེགས་པ་རྣམས་འདྲེན་པར་མཛད་པའོ། །ལྷོ་སྒོར་རྡོ་རྗེ་ཞགས་པ་སེར་པོ། ཕྱག་གཉིས་རྡོ་རྗེ་ཞགས་པས་དེ་བཞིན་གཤེགས་པ་རྣམས་གཞུག་པར་མཛད་པ།ནུབ་སྒོར་རྡོ་རྗེ་ལྕགས་སྒྲོག་དམར་སྐྱ། ཕྱག་གཉིས་རྡོ་རྗེ་ལྕགས་སྒྲོག་གིས་དེ་བཞིན་གཤེགས་པ་རྣམས་འཆིང་བར་མཛད་པའོ། །བྱང་སྒོར་རྡོ་རྗེ་འབེབས་པ་སྐུ་མདོག་རྡོ་རྗེ་ལས་ལྟ་བུ།ཕྱག་གཡས་རྡོ་རྗེ་དྲིལ་བུ་བསྣམས་ཏེ་དེ་བཞིན་གཤེགས་པ་རྣམས་འབེབས་པར་མཛད་པ། གཡོན་གདན་ལ་བརྟེན་ཏེ་བཞུགས་པའོ། །ཕྱིའི་དཀྱིལ་འཁོར་གྱི་སྣམ་བུ་ལ་བྱམས་པ་ལ་སོགས་པ་བསྐལ་བཟང་གི་བྱང་ཆུབ་སེམས་དཔའ་སྟོང་དུ་བཞིས་མ་ཚང་བའམ ཡང་ན་སེམས་དཔའ་བཅུ་དྲུག་བཀོད་དེ། ཤར་ཕྱོགས་སུ་བྱམས་པ་ལ་སོགས་པ་ཉིས་བརྒྱ་བཞི་བཅུ་ཞེ་དགུ་འམ། ཡང་ན། བྱམས་པ། མཐོང་བ་དོན་ཡོད།ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་ཏེ། བཞི་རྣམས་ཏེ། རྡོ་རྗེ་སེམས་དཔའ་དང་འདྲའོ། །ལྷོ་ཕྱོགས་ཀྱི་ཉིས་བརྒྱ་བཞི་བཅུ་ཞེ་དགུའམ། སྤོས་ཀྱི་གླང་པོ། དཔའ་བར་འགྲོ་བ།ནམ་མཁའ་མཛོད། ཡེ་ཤེས་ཏོག་རྣམས་རྡོ་རྗེ་རིན་ཆེན་དང་འདྲའོ། །ནུབ་ཕྱོགས་ཀྱི་ཉིས་བརྒྱ་བཞི་བཅུ་ཞེ་དགུ་འམ། འོད་དཔག་མེད། ཟླ་འོད། བཟང་སྐྱོང་། དྲ་བ་ཅན་གྱི་འོད་བཞི་རྡོ་རྗེ་ཆོས་དང་འདྲའོ། །བྱང་ཕྱོགས་ཀྱི་ཉིས་བརྒྱ་བཞི་བཅུ་ཞེ་དགུ་འམ། རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་པ་83

བརྩེགས་པ། ཀུན་ཏུ་བཟང་པོ་བཞི་རྡོ་རྗེ་ལས་དང་འདྲའོ། །དེ་ལྟར་རྡོ་རྗེ་སེམས་དཔའ་ནས་བསྐལ་བཟང་གི་བར་ཐམས་ཅད་ཀྱང་པདྨ་དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ་སྟེ། སེམས་དཔའི་སྐྱིལ་མོ་ཀྲུང་ནི། བརླ་གཡོན་པའི་སྟེང་དུ་རྐང་པ་གཡས་པ་བཞག་ལ་རྐང་པ་གཡོན་པ་བརླ་གཡས་པའི་འོག་ཏུ་བཞག་པའོ། །ཐམས་ཅད་ཀྱང་རབ་ཏུ་དགྱེས་པའི་སྤྱན་གདངས་པ། སྒེག་པའི་ཉམས་དང་འཛུམ་པ་དང་བཅས་པ།སངས་རྒྱས་ལྔའི་ཅོད་པན་དང་དར་དཔྱངས་ཀྱིས་དབང་བསྐུར་བ་དང་་་་་་་ལྡན་པ། རྒྱན་ཐམས་ཅད་ཀྱིས་བརྒྱན་པ། ཐམས་ཅད་ཀྱང་བཅོམ་ལྡན་འདས་རྣམ་པར་སྣང་མཛད་ལ་ཞལ་ཕྱོགས་པར། དེ་ཉིད་སྣང་བ་དང་། འབྱུང་བ་དང་། ཨ་བ་ཏ་ར་གསུམ་ག་ནས་བཤད་དོ། །ཁྱད་པར་དེ་བཞིན་གཤེགས་པ་ལྔ་དང་བསྐལ་བཟང་གི་སེམས་དཔའ་རྣམས་ནི།རལ་པའི་ཐོར་ཅོག་ཅན་ལ་རིན་པོ་ཆེའི་ཅོད་པན་གྱིས་དབང་བསྐུར་བའོ། །དཔལ་མཆོག་འགྲེལ་བར་དེ་རྣམས་ལ་རྡོ་རྗེ་རྩེ་ལྔ་ཕྱེད་པའི་རྩེ་མོ་ཅན་གྱི་ཡིད་བཞིན་གྱི་ནོར་བུ་རིན་པོ་ཆེའི་ཅོད་་་་་་་པན། དེས་རིན་པོ་ཆེའི་ཅོད་པན་གྱི་དབང་བསྐུར་བ། དེའི་རྣལ་འབྱོར་བ་རྣམས་ཀྱིས་བྱའོ། །ཞེས་སོ། །སངས་རྒྱས་ལྔའི་དབང་བསྐུར་བ་ནི། ཁ་ཅིག་ཤར་ཕྱོགས་པའི་རིགས་བདག་མི་བསྐྱོད་པ་ལ་སོགས་པ་སོ་སོར་འདོད་ཀྱང་། རྒྱུད་ཕྱི་མ་དང་བཤད་རྒྱུད་ལས། རྡོ་རྗེ་དབྱིངས་ཀྱི་དུམ་བུ་ཐམས་ཅད་དེ་བཞིན་གཤེགས་པའི་རིགས་སུ་བཤད་པས་རྣམ་སྣང་དབུས་སུ་བྱས་པའི་རིགས་ལྔའི་ཅོད་་་་་་པན་གྱི་དབང་བསྐུར་བར་བཞེད་པས། སྤྱི་བོར་རྣམ་སྣང་། དཔྲལ་བར་མི་བསྐྱོད་པ། རྣ་ལྟག་གཡས་པར་རིན་འབྱུང་། ལྟག་པར་འོད་དཔག་མེད། རྣ་ལྟག་གཡོན་པར་དོན་ཡོད་གྲུབ་པའི་དབང་བསྐུར་བའོ། །དར་དཔྱངས་ཀྱི་དབང་བསྐུར་བ་ནི། དར་ཡུག་དཀར་པོ་ཞེང་དུ་ཁྲུ་གང་པ། དཀྱུས་སུ་ཁྲུ་ཉི་84

ཤུ་རྩ་གཅིག་པ། སྙིང་གར་མདུད་པ་བཅིངས་ཤིང་། དེ་བཞིན་དུ་མགྲིན་པ།ལྟག་པ་དང་། སྙིང་ག་དང་། ནུ་མའི་བར་དང་། ཡང་སྙིང་ག་དང་།མགྲིན་པ་དང་། རྒྱབ་དང་། དཔྲལ་བའི་སྟེང་དུ་མདུད་ལ། རྣ་ལྟག་གཡས་གཡོན་དུ་དར་དཔྱངས་བཅིངས་པའི་ཚུལ་དུ་བྱ་སྟེ། ལྷག་མ་བརྐྱང་བ་ལུས་ཚད་དང་མཉམ་པའོ། །དེ་བཞིན་གཤེགས་པའི་ཕྱག་མཚན་གྱི་རྡོ་རྗེ་ནི། སོར་བཅུ་གཉིས་པ། རྩེ་མོ་ལྔ་པ། གསེར་ལ་སོགས་ལས་བྱས་པར་བཤད་པ། ཨ་བྷྱ་ནི།རྣམ་སྣང་གི་དཀར་པོ་དང་། མི་བསྐྱོད་པའི་སྔོན་པོར་འདོད་དོ། །རྡོ་རྗེ་འཆང་ཆེན་པོའི་རྡོ་རྗེ་ནི། ཚད་ངེས་པ་མེད་དེ། རྡོ་རྗེ་རྩེ་མོ་ལྔ་པ་ཅུང་ཟད་གྱེས་པ་འོད་ཟེར་དང་བཅས་པ། ཆ་གསུམ་པའི་ཆང་ཟུངས་ཅན། པད་མ་རཱ་་ག་ལ་སོགས་པ་ལས་བྱས་པ་སྟེ། འདི་ནི་སེམས་མ་རྡོ་རྗེ་མ་དང་། སེམས་དཔའ་ཐམས་ཅད་ཀྱང་རྡོ་རྗེ་སྟེ། རྡོ་རྗེ་གནོད་སྦྱིན་ནི། མ་གཏོགས་སོ། །དེ་དང་རྡོ་རྗེ་ཧཱུཾ་མཛད་ཀྱི་རྡོ་རྗེ་ནི། གནམ་ལྕགས་ཤིན་ཏུ་སྦྱངས་པ་ལས་བྱས་པ།སོར་བཅུ་གཉིས་པའི་ཚད་ལ་རྩེ་མོ་ལྔ་པ་རྣོ་བ། ཆང་ཟུངས་ཆ་གསུམ་པ་དང་ལྡན་པའོ། །རྡོ་རྗེ་རིན་པོ་ཆེ་ཞེས་པ་ཐམས་ཅད། རྡོ་རྗེ་རིན་ཆེན་མའི་ཕྱག་མཚན་དང་འདྲའོ། །རྡོ་རྗེ་པད་མ་ཞེས་པ་ཐམས་ཅད། རྡོ་རྗེ་ཆོས་མའི་ཕྱག་མཚན་དང་འདྲའོ།།སྣ་ཚོགས་རྡོ་རྗེ་ཞེས་པ་ཐམས་ཅད།རྡོ་རྗེ་ལས་མའི་ཕྱག་མཚན་དང་འདྲའོ། །ཕྱག་མཚན་ལ་རྡོ་རྗེའི་མིང་ཡོད་ལ། དམིགས་བསལ་མེད་པ་རྣམས་ལ་རྡོ་རྗེས་མཚན་དགོས་པར་མངོན་ནོ།།སེམས་དཔའ་རྣམས་ལ་ན་བཟའི་དམིགས་བསལ་མ་གསུངས་ཀྱང་སྟོད་གཡོགས་སྨད་གཡོགས་་་་་དོན་གྱིས་ཐོབ་བོ། །རྒྱབ་ཏུ་ཟླ་བ་གྲུབ་ནས་ནི།ཞེས་གསུངས་པས། དེ་བཞིན་གཤེགས་པ་ལྔ་མ་གཏོགས་པ། ཐམས་ཅད་ཟླ་བའི་འོད་མངའ་བའོ། །དེ་85

བཞིན་གཤེགས་པ་རྣམས་མ་གཏོགས་པ། ཐམས་ཅད་གཡོན་དུ་འགྱིང་པར་ཨ་བ་ཏ་རའི་འགྲེལ་པ་ནས་བཤད་དོ། །ལྷ་མོ་བརྒྱད་ནི། ནུ་མ་དང་སྤར་ལྡན་པ། བུད་མེད་ཀྱི་མཚན་ཉིད་ཀྱིས་ཁྱད་པར་དུ་བྱས་པ་ཡིན་ལ། འབྱུང་བར་སྒོ་བ་བཞི་ལྷ་མོར་བྱས་པ་ནི། འགྱུར་ནོར་བར་མངོན་ནོ། །འབྱུང་བར་གར་མ་དང་བྱུག་པ་མ་དང་འབེབས་པ་རྣམས་སྐུ་མདོག་ལྗང་ཁུར་བཤད་ལ། འདིར་འགྲེལ་ཆེན་གྱི་ལུགས་སུ་བྱས་སོ། །སེང་གེ་ལ་སོགས་པའི་གདན་ནི། འགྲེལ་པར་སེང་གེ་ལ་སོགས་པས་བཏེག་པའི་རིན་པོ་ཆེའི་ཁྲི་ཡིན་མིན་གྱི་དམིགས་བསལ་མ་གསུངས་ལ། གླན་ནི། རིན་པོ་ཆེའི་ཁྲི་ནི་མ་བཤད་པས་སྲོག་ཆགས་ཀྱི་སྟེང་དུ་པད་ཟླའི་གདན་དུ་བཞེད་དོ། །ཡོ་ག་པ་སྔ་མ་རྣམས་ནི། སྲོག་ཆགས་ཀྱིས་བཏེག་པའི་རིན་པོ་ཆེའི་ཁྲི་ཡིན་ཏེ། སེང་གེའི་ཁྲི་ཞེས་གསུངས་པའི་ཕྱིར་དང་། སྔོན་གྱི་ལྷ་ཁང་རྙིང་པ་རྣམས་ལའང་དེ་ལྟར་མཐོང་བའི་ཕྱིར་རོ། །རྡོ་རྗེ་རྩེ་མོ་ནས་དཔག་ཚད་སྟོང་ཕྲག་བརྒྱད་ཅུ་ཡི། །རྡོ་རྗེ་སེང་གེའི་ཁྲི་བྱུང་གྱུར།།ཀུན་ནས་ཕྱོགས་རྣམས་ཐམས་ཅད་དུ། །དཔག་ཚད་སྟོང་ཕྲག་དྲུག་ཅུ་ལྡན། །རྡོ་རྗེ་རིན་ཆེན་རང་བཞིན་མཛེས། །སེང་གེའི་ཁྲི་ནི་བཞི་བྱུང་གྱུར། །ཞེས་གསུངས་སོ། །རྒྱུད་དེ་ཉིད་ཀྱི་སྐབས་གཞན་དུ། བཞིན་པ་ཞེས་གསུངས་པ་ནི་གདན་ཡིན་ཙམ་ལ་དགོངས་སོ། །ཞེས་གསུངས་སོ། །འདི་ནི། སློབ་དཔོན་ཀུན་དགའ་སྙིང་པོས་བཞེད་པ་བཞིན་ཡིན་ནོ། །ཤཱཀྱ་བཤེས་གཉེན་དང་། སངས་རྒྱས་གསང་བ་དང་། ཨ་བྷྱ་ཀ་རའི་བཞེད་ཚུལ་རྣམས་ནི། གཞན་དུ་བྲི་བར་བྱའོ། །རྩ་བའི་དཀྱིལ་འཁོར་རོ། །གཉིས་པ་དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་འཁོར་ནི། དཀྱིལ་འཁོར་གྱི་མཚན་ཉིད་རྡོ་རྗེ་དབྱིངས་དང་འདྲ་བ་ལས། དབུས་ཀྱི་ལེཙྪའི་དབུས་སུ། ཁ་ཁྱེར་གསུམ་པའི་རིག་པའི་གནས་ཀྱི་ཁྲི་བྲིས་ལ་དེའི་སྟེང་དུ་པད་མ། དེའི་སྟེང་དུ་ཟླ་བའི་དཀྱིལ་འཁོར།86 ་

དེའི་སྟེང་དུ་མཆོད་རྟེན་དབུ་ནུབ་ཏུ་བལྟས་པ་བྲི་བར་བྱའོ། །འདིར་བུམ་པའི་ནང་དུ་རྡོ་ཇེ་དབྱིངས་ཀྱི་དབང་ཇིག་མ་བྲི་བར་འདོད་པ་ནི། འཁྲུལ་ཏེ།འགྲེལ་པར།རྡོ་རྗེ་དབྱིངས་ཀྱི་དབང་མེ་ཞེས་བྱ་བ་བཅོམ་ལྡན་འདས་རྣམ་པར་སྣང་མཛད་ཀྱི་མཆོད་་་་་རྟེན་གྱི་ཕྱག་རྒྱའོ། །ཞེས་གསུངས་པའི་ཕྱིར་རོ། །འདིར་མཆོད་རྟེན་འདི་ཕྲིའི་དམིགས་བསལ་མ་གསུངས་ཀྱང་གོང་མའི་མན་ངག་གིས་བྱང་ཆུབ་ཆེན་པོའི་མཆོད་རྟེན་དུ་་་་་་་་་་བཞེད་ལ། ཁ་དོག་གསལ་ཁ་མ་གསུངས་ཀྱང་རྡོ་རྗེ་དབྱིངས་ཀྱིས་དབང་མོ་དཀར་མོར་ཡོད་པའི་ཕྱིར་དཀར་པོར་རིགས་སོ། །རྡོ་རྗེ་སེམས་མ་ནས་བརྩམས་ཏེ་འབེབས་པའི་བར་དུ་ཡང་མཚན་མ་རྣམས་རིག་པའི་ཁྲིའི་སྟེང་དུ་བྲིའོ། །ཤར་གྱི་མི་བསྐྱོད་པའི་གནས་སུ་རྡོ་རྗེ་རྩེ་ལྔ་བ་མཆུར་གནས་པ་བྲིས་ལ་དེའི་སྟེང་དུ་རྡོ་རྗེ་རྩེ་ལྔ་པ་ལངས་པ་མགོ་ཤརེ་དུ་བལྟས་པའོ། །ལྷོར་རིན་ཆེན་འབྱུང་ལྡན་གྱི་གནས་སུ་རྡོ་རྗེ་རིན་པོ་ཆེ་མགོ་ལྷོར་བསྟན་པའོ། །ནུབ་ཏུ་འོད་དཔག་མེད་ཀྱི་གནས་སུ་རྡོ་རྗེ་པདྨ་མགོ་ནུབ་ཏུ་བསྟན་པའོ། །བྱང་དུ་དོན་ཡོད་གྲུབ་པའི་གནས་སུ་སྣ་ཚོགས་རྡོ་རྗེ་མགོ་བྱང་དུ་བསྟན་པའོ། །རྡོ་རྗེ་སེམས་དཔའི་གནས་སུ་རྡོ་རྗེ་དམར་པོ་རྩེ་ལྔ་པ་འགྲེང་པའོ། །རྒྱལ་པོའི་གནས་སུ་ལྕགས་ཀྱུ་སེར་པོ་བྲིའོ། །ཆགས་པའི་གནས་སུ་རྡོ་རྗེ་དམར་པོ་གཉིས་འཁྱུད་པའི་ཚུལ་དུ་བྲིའོ། །ལེགས་པའི་གནས་སུ་མཁྲིག་མའི་བར་དུ་ཡོད་པ་རྡོ་རྗེ་དམར་པོ་དང་བཅས་པའི་ལག་པ་ལྗང་ཁུ་གཉིས་ཀྱིས་ལེགས་སོ་ཞེས་སྦྱིན་པའི་ཚུལ་དུ་་་་་་་་་་བྱའོ། །རིན་ཆེན་གྱི་གནས་སུ་རྡོ་རྗེ་རིན་པོ་ཆེ་སེར་པོའོ། །གཟི་བརྗིད་ཀྱི་གནས་སུ་ཉི་མ་སྟེ་རྡོ་རྗེ་ཉི་མའི་དཀྱིལ་འཁོར་ལྟེ་བ་ན་རྡོ་རྗེ་རྩེ་ལྔ་པ་ཡོད་་་་་་པའོ། །རྒྱལ་མཚན་གྱི་གནས་སུ་ཡིད་བཞིན་གྱི་ནོར་བུའི་རྒྱལ་མཚན་ནོ། །བཞད་པའི་གནས་སུ་རྡོ་རྗེ་གཉིས་ཀྱི་བར་དུ་སོའི་ཕྲེང་བ་གཉིས་ཆུད་པའོ། །ཆོས་ཀྱི་གནས་སུ་རྡོ་རྗེ་པད་མའོ། །རྣོན་པོའི་གནས་སུ་རྡོ་རྗེ་རལ་གྲིའོ། །རྒྱུའི་87

གནས་སུ་རྡོ་རྗེ་རྩེ་གཅིག་པའི་རྩིབས་ཅན་གྱི་འཁོར་ལོ་རྩིབས་བརྒྱད་པའོ། །སྨྲ་བའི་གནས་སུ་རྡོ་རྗེ་རྩེ་ལྔ་པས་མཚན་པའི་ལྕེ་འོ། །ལས་ཀྱི་གནས་སུ་སྣ་ཚོགས་རྡོ་རྗེའོ། །བསྲུང་བའི་གནས་སུ་མཐའ་གཉིས་སུ་རྡོ་རྗེ་རྩེ་ལྔ་པ་གཉིས་དང་ལྡན་པའི་གོ་ཆའོ། །གནོད་སྦྱིན་གྱི་གནས་སུ་མཆེ་བ་གཉིས་ཀྱི་རྩ་བ་ན་རྡོ་རྗེ་རྩེ་ལྔ་པ་ཡོད་པའོ། །ཁུ་ཚུར་གྱི་ལག་པ་སེར་པོ་གཉིས་ཀྱི་གནས་སུ་དམ་ཚིག་གི་ཁུ་ཚུར་གྱིས་རྡོ་རྗེ་གཅིག་འཛིར། བཟུང་བའི་རྡོ་རྗེ་རྩེ་ལྔ་པའོ། །རྡོ་རྗེ་སེམས་མ་ལ་སོགས་པ་བཞི་ནི། སྔར་དང་འདྲའོ། །སྒེག་མོའི་གནས་སུ་རྡོ་རྗེ་རྩེ་ལྔ་པ་དམར་པོ་གཉིས་སོ། །ཕྲེང་བ་མའི་གནས་སུ་རྡོ་རྗེ་རིན་པོ་ཆེའི་ཕྲེང་བའོ། །གླུ་མའི་གནས་སུ་རྡོ་རྗེ་པི་ཝང་ངོ་། །གར་མའི་གནས་སུ་མཁྲིག་མའི་བར་དང་བཅས་པའི་ལག་པ་སྔོ་སྐྱ་གཉིས་རྡོ་རྗེ་རྩེ་གསུམ་པ་དང་བཅས་པས་གར་བྱེད་པའོ། །བདུག་པ་མའི་གནས་སུ་སྤོས་སྣོད་དོ། །མེ་ཏོག་མའི་གནས་སུ་མེ་ཏོག་གི་སྣོད་རྡོ་རྗེ་མེ་ཏོག་གིས་གང་བའོ། །མར་མེ་མའི་གནས་སུ་རྡོ་རྗེ་མར་མེའི་སྡོང་བུའོ། །བྱུག་པ་མའི་གནས་སུ་རྡོ་རྗེ་དྲིའི་དུང་ཆོས་སོ། །ཤར་སྒོར་རྡོ་རྗེ་ལྕགས་ཀྱུ། ལྷོ་སྒོར་རྡོ་རྗེ་ཞགས་པ། ནུབ་སྒོར་རྡོ་རྗེ་ལྕགས་སྒྲོགབྱང་སྒོར་རྡོ་རྗེ་དྲིལ་བུ། ཕྱིའི་ཁྱམས་ལ། ཤར་དུ་རྡོ་རྗེ་རྩེ་ལྔ་བ་ཉིས་བརྒྱ་བཞི་བཅུ་རྩ་དགུའམ། བཞིའོ། །ལྷོར་རྡོ་རྗེ་རིན་པོ་ཆེ། ནུབ་ཏུ་རྡོ་རྗེ་པད་མ། བྱང་དུ་སྣ་ཚོགས་རྡོ་རྗེའོ། །ཕྱག་རྒྱ་ཐམས་ཅད་ཀྱང་འོད་ཟེར་འབར་བས་བསྐོར་བ། ཤར་ཕྱོགས་ཀྱི་མཚན་མ་རྣམས་མགོ་ཤར་ཏུ་བལྟས་པ། ལྷོའི་རྣམས་ལྷོ་དང་། ནུབ་ཀྱི་རྣམས་ནུབ་དང་། བྱང་གི་རྣམས་བྱང་དང་། མཚམས་ཀྱི་རྣམས་མཚམས་སུ་བལྟས་པ་བྲིའོ། །འདིའི་ཕྱག་མཚན་དམིགས་བསལ་ཡོད་པ་མ་གཏོགས་པ་སྔར་དང་འདྲའོ།།གཟུངས་ཀྱི་དཀྱིལ་འཁོར་རོ།།88

གསུམ་པ་ཆོས་ཀྱི་ཕྱག་རྒྱ་གཙོ་བོར་གྱུར་པའི་ཆོས་ཀྱི་དཀྱིལ་འཁོར་ནི།རྡོ་རྗེ་དབྱིངས་ཀྱི་དཀྱིལ་འཁོར་དང་འདྲ་བའི་དཀྱིལ་འཁོར་བྲིས་ལ། དེ་བཞིན་གཤེགས་པ་ལྔའི་གནས་སུ་ཇི་སྐད་བཤད་པའི་གདན་ལ་རྡོ་རྗེ་དཀར་པོ་རྩེ་ལྔ་པ་བྲིས་ལ། དེའི་ནང་ཆང་ཟུངས་ལ་དེ་བཞིན་གཤེགས་པ་ལྔ་བྲི་ཞིང་། དེ་བཞིན་དུ་རྡོ་རྗེ་སེམས་དཔའ་ལ་སོགས་པ་རྣམས་རང་རང་གི་གནས་སུ་རྡོ་རྗེ་རྩེ་ལྔ་པའི་ཆང་ཟུངས་ལ་བྲི་སྟེ། ཁྱད་པར་ནི། རྣམ་སྣང་ཆོས་དཀྱིལ་གྱི་ལྷ་ཐམས་ཅད་སྐྱེད་པའི་རྒྱུ་རྡོ་རྗེ་ཕྲ་མོ་དཀར་པོར་བཤད་པས་འདིའང་དཀར་བོ་ཐོབ་ལ། འོག་མ་རྣམས་ཀྱི་ཆོས་དཀྱིལ་གྱི་རྡོ་རྗེ་ཡང་དེ་དང་མཚུངས་སོ། །ནས་བསྐལ་བཟང་གི་བར་ཐམས་ཅད་ཞབས་རྡོ་རྗེ་སྐྱིལ་ཀྲུང་། ཕྱག་གཉིས་རྡོ་རྗེ་བསྡམས་པ་བཀན་ཏེ་ཕང་བའི་ཕྱོགས་སུ་བཞག་པ། ཏིང་ངེ་འཛིན་གྱི་སྤྱོད་ལམ་གྱིས་བཞུགས་པ། རང་རང་གི་མཚན་མ་ནས་འབྲས་ཀྱི་ཚད་ཙམ་གྱིས་རང་རང་གི་ཐུགས་ཀུར་མཚན་མ་བྲི་སྟེ། གཞན་འདྲའོ། །ཆོས་ཀྱི་དཀྱིལ་འཁོར་རོ།།བཞི་པ་ལས་ཀྱི་ཕྱག་རྒྱ་གཙོ་བོར་གྱུར་པ་ལས་ཀྱི་དཀྱིལ་འཁོར་ནི།དཀྱིལ་འཁོར་རྡོ་རྗེ་དབྱིངས་དང་འདྲ་བར་བྲིས་ལ། དེ་བཞིན་གཤེགས་པ་ལྔའི་ཕྱག་རྒྱ་ཆེན་པོ་རྩ་བའི་དཀྱིལ་འཁོར་བཞིན་དུ་བྲིའོ།།འདིར་རྣམ་སྣ་ང་གི་ཕྱོགས་བཞིར་མཚན་མ་བཞི་བྲི་བའི་དམིགས་བསལ་མ་གསུངས་ཀྱང་་་་་་་དོན་གྱིས་ཐོབ་སྟེ།
 འོག་དུམ་བུ་གཉིས་པར་གསལ་བར་གསུངས་པའི་ཕྱིར་རོ། །རྡོ་རྗེ་སེམས་དཔའ་ནས་འབེབས་པའི་བར་གྱི་ཚུལ་འཛིན་པའི་ལྷ་མོ་རབ་ཏུ་དགའ་ཞིང་བདེ་མ་ལ་སོགས་པ་རྣམས་ལྷ་ཕོ་མོའི་ཁྱད་མ་གཏོགས་པ་རྡོ་རྗེ་སེམས་དཔའ་ལ་སོགས་པ་དང་འདྲའོ།།འདིར་བསྐལ་བཟང་རྣམས་བྲི་བའི་དམིགས་བསལ་མ་གསུང་ཀྱང་དོན་གྱིས་ཐོབ་སྟེ།འོག་དུམ་བུ་གསུམ་89

གའི་ལས་དཀྱིལ་དུ་བསྐལ་བཟང་རྣམས་ལྷ་མོའི་ཚུལ་དུ་བྲི་བར་གསུངས་ལ།འདིར་ཡང་དེ་དང་ཚུལ་མཐུན་ཞིང་བྲི་མི་དགོས་པའི་དམིགས་བསལ་མ་་་་་་གསུངས་པའི་ཕྱིར་དང་། བླ་མ་གོང་མ་རྣམས་ཀྱང་བྲི་བར་བཞེད་དོ། །འོ་ན་ལས་དཀྱིལ་གྱི་ཕྱག་རྒྱ་བཞིའི་རྒྱས་གདབ་ཀྱི་སྐབས་སུ། ཕྱག་རྒྱ་ཆེན་པོ་བྲིས་པ་དང་མ་མཐུན་ནོ་ཟེར་ན། སྐྱོན་མེད་དེ། དེ་དག་གི་ཕྱག་རྒྱ་ཆེན་པོ་ནི། སྐུ་སྟོན་པར་བྱེད་པ་ཡིན་གྱི། སྐུ་དངོས་སུ་གནས་པ་མ་ཡིན་པའི་ཕྱིར། དེ་ཉིད་ཀྱི་འགྲེལ་བར། དེའི་ཕྱག་རྒྱ་ཆེན་པོ་ནི། སྐུ་སྟོན་པར་བྱེད་པ་ལ་སོགས་པའི་བྱེད་པའི་ཚུལ་ཏེ་ཞེས་གསུངས་ཤིང་། ཡང་སྒེག་མོ་ལ་སོགས་པའི་ཕྱག་ཆེན་གཟུངས་དཀྱིལ་ལ་ཁ་འཕངས་ལ། གཟུངས་དཀྱིལ་གྱི་འགྲེལ་བར་དེ་རྣམས་ཀྱི་མཚན་མའི་ཕྱག་རྒྱའི་ཚུལ་གྱིས་ལྷ་ཐམས་ཅད་བྲི་བའི་ཆོ་གར་གནས་ཀྱི།སྐུའི་ཚུལ་གྱིས་ནི་མ་ཡིན་ནོ། །འོན་ཀྱང་སྐུ་སྟོན་པར་བྱེད་པ་ཕྱག་རྒྱ་ཆེན་པོ་ཞེས་བཤད་དོ། །ཞེས་གསུངས་སོ། །འོག་དོན་འགྲུབ་ཀྱི་ལས་དཀྱིལ་དུ་ནོར་བུའི་མཚན་མ་ལ་སོགས་པ་ནས་ནོར་བུ་འབེབས་པ་ལ་མཐར་ཐུག་པའི་ནོར་བུ་སེམས་དཔའ་རྣམས་དོན་ཐམས་ཅད་གྲུབ་པའི་དཀྱིལ་འཁོར་ཆེན་པོ་་་་་་་བཞིན་དུ་བྲི་བར་བྱའོ། །ཞེས་བྲི་ཚུལ་རྩ་བའི་དཀྱིལ་འཁོར་དང་འདྲ་བེར་གསུངས་ནས། ཕྱག་རྒྱ་བཞིས་རྒྱས་གདབ་ཏུ་ཕྱག་ཆེན་བྲིས་པ་དང་མི་འདྲ་བར་གསུངས་པའི་ཕྱིར་རོ།།ལས་ཀྱི་དཀྱིལ་འཁོར་རོ།།གཉིས་པ་ཕྱག་རྒྱ་བཞི་པའི་དཀྱིལ་འཁོར་ལ་ལྔ་ལས། རྣམ་སྣང་ཕྱག་རྒྱ་བཞི་པའི་དཀྱིལ་འཁོར་ནི།དཀྱིལ་འཁོར་རྡོ་རྗེ་དབྱིངས་བཞིན་དུ་བྲིས་ལ།དབུས་སུ་རྣམས་སྔར་བཞིན་དུ་བྲིའོ།།དེ་བཞིན་གཤེགས་པ་བཞིའི་གནས་སུ་ཟླ་བའི་དཀྱིལ་འཁོར་ཡོད་པ་འདི་རྣམས་ལ་པད་མའང་དོན་གྱིས་ཐོབ།གྱི་དབུས་90

སུ་མི་བསྐྱོད་པའི་གནས་སུ་རྡོ་རྗེ་སེམས་མ། རིན་འབྱུང་གི་གནས་སུ་རིན་ཆེན་སེམས་མ། འོད་དཔག་མེད་ཀྱི་གནས་སུ་ཆོས་མ།དོན་གྲུབ་ཀྱི་གནས་སུ་རྡོ་རྗེ་ལས་མ་རྣམས་ཀྱི་ཕྱག་རྒྱ་སྔར་བཤད་པ་ལྟར་དུ་བྲིའོ། །གཉིས་པ་མི་བསྐྱོད་པ་ཕྱག་རྒྱ་བཞི་པ་ནི། དཀྱིལ་འཁོར་རྡོ་རྗེ་དབྱིངས་དང་འདྲ་བ་ལས།དབུས་སུ་རྣམ་སྣང་གི་གནས་སུ་གླང་པོ་ཆེའི་ཁྲིའི་སྟེང་དུ་པད་ཟླའི་གདན་ལ་མི་བསྐྱོད་པ་སྔར་བཞིན་ནོ། །ཕྱོགས་བཞིར་ཟླ་བའི་དཀྱིལ་འཁོར་གྱི་དབུས་སུ་མི་བསྐྱོད་པའི་གནས་སུ་རྡོ་རྗེ་སེམས་དཔའི་རྡོ་རྗེ་རྩེ་ལྔ་པ་དང་།རིན་འབྱུང་གི་གནས་སུ་རྒྱལ་པོའི་ལྕགས་ཀྱུ། དོན་གྲུབ་ཀྱི་གནས་སུ་ཆགས་པའི་མདའ་གཞུ། འོད་དཔག་མེད་ཀྱི་གནས་སུ་ལེགས་པའི་མགུ་བའི་ཕྱག་རྒྱའོ། །གསུམ་པ་རིན་འབྱུང་ཕྱག་རྒྱ་བཞི་པ་ནི།དཀྱིལ་འཁོར་སྔར་དང་འདྲ་བ་ལ། དབུས་སུ་པད་ཟླའི་སྟེང་དུ་རྟའི་ཁྲི་ལ་རིན་ཆེན་འབྱུང་ལྡན། མི་བསྐྱོད་པའི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་རིན་ཆེན་གྱི་རྡོ་རྗེ་རིན་པོ་་་་་་ཆེའོ། །རིན་འབྱུང་གི་གནས་སུ་གཟི་བརྗིད་ཀྱི་ཉི་མའོ། །དོན་གྲུབ་ཀྱི་གནས་སུ་རྒྱལ་མཚན་གྱི་རྒྱལ་མཚན་ནོ། །འོད་དཔག་མེད་ཀྱི་བཞད་པའི་སོ་ཕྲེང་ངོ་། །བཞི་པ་འོད་དཔག་མེད་ཀྱི་ཕྱག་རྒྱ་བཞི་པ་ནི། དཀྱིལ་འཁོར་སྔར་དང་འདྲ་བ་ལས།དབུས་སུ་རྨ་བྱའི་གདན་ལ་འོད་དཔག་མེད་དོ།།མི་བསྐྱོད་པའི་གནས་སུ་ཟླ་བའི་དཀྱིལ་འཁོར་ལ་རྡོ་རྗེ་ཆོས་ཀྱི་རྡོ་རྗེ་པད་མའོ།།རིན་འབྱུང་གི་གནས་སུ་རྣོན་པོའི་རལ་གྲིའོ། །དོན་གྲུབ་ཀྱི་གནས་སུ་རྒྱུའི་འཁོར་ལོའོ། །འོད་དཔག་མེད་ཀྱི་གནས་སུ་སྨྲ་བའི་ལྕེའོ། །ལྔ་པ་དོན་གྲུབ་ཀྱི་ཕྱག་རྒྱ་བཞི་པ་ནི། དཀྱིལ་འཁོར་སྔར་དང་འདྲ་བ་ལས་དབུས་སུ་ནམ་མཁའ་ལྡིང་གི་སྟེང་དུ་དོན་གྲུབ། མི་བསྐྱོད་པའི་གནས་སུ་ཟླ་བའི་དཀྱིལ་འཁོར་གྱི་སྟེང་91

དུ་སྣ་ཚོགས་རྡོ་རྗེ། རིན་འབྱུང་གི་གནས་སུ་གོ་ཆ། དོན་གྲུབ་ཀྱི་གནས་སུ་མཆེ་བ་གཉིས། འོད་དཔག་མེད་ཀྱི་གནས་སུ་རྡོ་རྗེ་ཁུ་ཚུར་གྱི་ཕྱག་རྒྱའོ། །གསུམ་པ་རྡོ་རྗེ་སེམས་དཔའ་ཕྱག་རྒྱ་གཅིག་པའི་དཀྱིལ་འཁོར་ལ། ཁ་ཅིག་དཀྱིལ་འཁོར་སྒོ་རྐྱང་ཡིན་ཞེས་འདོད་པ་མི་འཐད་དེ། །རྒྱུད་ལས། དཀྱིལ་འཁོར་ཆེན་པོའི་ཚུལ་དུ་ནི། དཀྱིལ་འཁོར་ཕྱི་རིམ་ཐིག་གདབ་བོ། །ཞེས་གསུངས་ཤིང་། འགྲེལ་པར། དེ་ལྟར་རྡོ་རྗེ་དབྱིངས་ཀྱི་དཀྱིལ་འཁོར་འདྲ་བར་དཀྱིལ་འཁོར་འདི་བྲིས་ལ་ཞེས་གསུངས་པའི་ཕྱིར་དཀྱིལ་འཁོར་རྡོ་རྗེ་དབྱིངས་དང་འདྲ་བ་ལ། དབུས་སུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་སེམས་དཔའ་སྔར་འདྲ་བར་བྲིའོ། །དེ་ལྟར་ཕྱག་རྒྱ་ཆེན་པོའི་ངོ་བོ་རྡོ་རྗེ་དབྱིངས་ཀྱི་དུམ་བུ་བསྟན་ནས་གཉིས་པ་ཁྲོ་བས་ཁྲོ་བ་སྤང་བའི་ཕྱིར་རྡོ་་་་་་་རྗེའི་རིགས་ཆེན་པོ་ཁམས་གསུམ་རྣམ་རྒྱལ་གྱི་དུམ་བུ་ལ་གཉིས་ཏེ། རྡོ་རྗེའི་རིགས་ཆེན་པོའི་དཀྱིལ་འཁོར་དང་། ཕྱི་རོལ་གྱི་རྡོ་རྗེའི་རིགས་ལ་མོས་པའི་འཇིག་རྟེན་གསུམ་གྱི་དཀྱིལ་འཁོར་ཆེན་པོ་གཉིས་ལས། དང་པོ་ལ། རྒྱས་པ་ལ་དགའ་བའི་སེམས་ཅན་རྗེས་སུ་གཟུང་བའི་ཕྱིར་དཀྱིལ་འཁོར་ཡོངས་་་་་་་རྫོགས་དང་། བར་པ་ལ་དགའ་བའི་སེམས་ཅན་ཡོངས་སུ་གཟུང་བའི་ཕྱིར་ཕྱག་རྒྱ་བཞི་པའི་དཀྱིལ་འཁོར་དང་། བསྡུས་པར་ལ་དགའ་པ་ལ་ཕྱག་རྒྱ་གཅིག་པའི་དཀྱིལ་འཁོར་རོ། །ཟེར་རོ། །དང་པོ་ལ།རྩ་བ་གཟུངས་ཆོས་ལས་བཞི་ལས།དང་པོ་དཀྱིལ་འཁོར་གྱི་མཚན་ཉིད་སྤྱིར་རྡོ་རྗེ་དབྱིངས་དང་འདྲ་བ་ལས། སྒོ་ཁྱུད་དང་སྒོ་འགྲམ་ཁ་ཁྱེར་དང་ཚད་མཉམ་པར་གསུངས་པ་ནི།ཕྱི་ལ་དགོངས་སོ། །ཕྱིའི་ཁ་ཁྱེར་ལ་ཕྱིའི་རྡོ་རྗེ་རིགས་རྣམས་ཁ་ཁྱེར་གྱི་ཕྱེད་ཀྱི་ཚད་ཀྱི་ཐིག་བཏབ་ནས་ཉེ་བའི་ཁ་ཁྱེར་དུ་བྱའོ།།ནང་གི་དཀྱིལ་འཁོར་ནི།92

ཕྱིའི་དཀྱིལ་འཁོར་གྱི་བྱེད་ཀྱི་ཚད་ལ་གྲུ་བཞི་སྒོ་བཞི་ཁ་ཁྱེར་གྱིས་ཡོངས་སུ་བསྐོར་བ་རྟ་བབས་བཞི་དང་བཅས་པ། ཁ་ཁྱེར་ལ་རྡོ་རྗེ་རིན་པོ་ཆེས་བརྒྱན་པ། བ་བརྒྱད་དང་ལྡན་པ། ཆ་དགུ་དང་ལྡན་པ་མཉམ་པར་བྱས་ནས། དེ་བཞིན་གཤེགས་པ་ལྔའི་གནས་སུ་རྡོ་རྗེའི་ཕྲེང་བ་སྐུམ་པོར་བསྐོར་བའི་་་་་་་་་དཀྱིལ་འཁོར་དམར་པོ་ལྔ། རེ་རེའང་ཟླ་བའི་དཀར་པོ་དཀྱིལ་འཁོར་ལྔ་ལྔ་དང་ལྡན་པ། སྒེག་མོ་ལ་སོགས་པ་ལྷ་མོ་བརྒྱད་ཀྱི་གནས་སུའང་དཀྱིལ་འཁོར་སྐུམ་པོ་བྱས་ལ་ཟླ་བའི་དཀྱིལ་འཁོར་ལྔ་ལྔ་བྱའོ། །ཕྱོགས་མདོག་དང་རྩིག་པའི་རིམ་པ་ནི། སྔར་དང་འདྲའོ། །དེ་ལ་དབུས་སུ་ཕ་གུ་གྲུ་བཞི། རྒྱུད་འགྲེལ་ལས། རྣམ་སྣང་ལས་གཞན་ལ་ཕ་གུ་མ་གསུངས། ཁྲི་བརྟན་གྱིས་གཤེགས་པ་བཞི།སྒེག་མོ་བརྒྱད་དང་བཅས་པ་ལ་ཕ་གུ་བྱས། བླ་མའི་ཞལ་ནས་གཙོ་བོ་ལྔ་ཙམ་ལ་ཕ་གུ་བྱས་ན་མཛེས་སམ་གསུང་བའི་སྟེང་དུ། སེངྒེ་དང་པད་མའི་གདན་ལ་རྣམ་སྣང་ཞལ་བཞི་པ་ཟླ་བའི་མདོག་ཅན། རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ། རྡོ་རྗེ་སྐྱིལ་ཀྲུང་གིས་བཞུགས་པ། ཕྱག་གཉིས་བྱང་ཆུབ་མཆོག་གི་ཕྱག་རྒྱ་བཅས་པས་རྡོ་རྗེ་ སེར་པོ་རྩེ་ལྔ་བསྣམས་པ།ཞལ་དང་པོ་ཤར་དུ་གཟིགས་པའོ། །དེའི་ཕྱོགས་བཞིར་སེམས་མ་བཞིའི་ཕྱག་མཚན་འོད་ཟེར་འབར་བས་བསྐོར་པའོ། །ཤར་གྱི་ལེ་ཚེའི་དབུས་སུ་གླང་པོ་ཆེའི་གདན་ལ་རྡོ་རྗེ་རྒྱུ་མཛད་སྐུ་མདོག་སྔོན་པོ། ཞབས་གཡོན་པས་དབང་ཕྱུགཕྱག་གཡས་རྡོ་རྗེ་རྩེ་གསུམ་པ། གཡོན་པས་མདུང་རྩེ་གསུམ་བསྣམས་པ།རྒྱན་དང་ཆ་ལུགས་འོག་ནས་འཆད་པ་དང་འདྲ་བའི་མགོ་བོའི་རྣ་བ་གཡོན་པའི་སྟེང་ནས་ཞབས་གཡོན་པས་མནན་པ། ཨུ་མ་གསེར་མདོག་དབང་ཕྱུག་བཞིན་དུ་རྡོ་རྗེ་རྩེ་གསུམ་པ་བསྣམས་པ། ནུ་མ་རྒྱས་པའི་སྟེང་དུ་ཞབས་གཡས་པས་མནན་པ། གཡོན་བརྐྱང་བའི་སྟབས་ཀྱིས་བཞུགས་པ་སྟེ། གཡོན་93

བརྐྱང་ནི། ཞབས་གཡས་པ་བསྐུམས་ནས་གཡོན་པ་མཐོ་ལྔའི་བར་དུ་བརྐྱང་པ་ནི། གཡོན་བརྐྱང་སྟེ། དེ་ལས་ལྡོག་པ་གཡས་བརྐྱང་དུ་གོ་བར་བྱའོ། །ཞལ་བཞི་པ། ཕྱག་བརྒྱད་པ། གཡས་དང་པོ་གཉིས་ཀྱིས་རྡོ་རྗེ་དྲིལ་བུ་བཟུང་ནས་ཁམས་གསུམ་རྣམ་རྒྱལ་གྱི་ཕྱག་རྒྱ་མཛད་པ་སྟེ། གཡོན་པའི་རྡོ་རྗེ་ཁུ་ཚུར་ཁ་ཐུར་དུ་བསྟན་པའི་མཁྲིག་མར་གཡས་པའི་རྡོ་རྗེ་ཁུ་ཚུར་ཁ་ཐུར་དུ་བསྟན་་་་པའི་མཁྲིག་མར་བཞག་སྟེ་མཐེའུ་ཆུང་གཉིས་ལུ་གུ་རྒྱུད་དུ་སྦྲེལ་ནས་མཛུབ་མོ་བསྒྲེང་སྟེ་སྡིགས་མཛུབ་ཏུ་བྱས་པ་ནི། ཁམས་གསུམ་རྣམ་རྒྱལ་གྱི་ཕྱག་རྒྱའོ། །གཉིས་པ་གཉིས་ན་མདའ་གཞུ་བསྣམས་པ། གསུམ་པ་གཉིས་ན་རལ་གྲི་དང་ལྕགས་ཀྱུ་བསྣམས་པ། བཞི་པ་གཉིས་ན་རྡོ་རྗེ་དང་ཞགས་པ་བསྣམས་པའོ། །ཡང་ན་ཞལ་གཅིག་ཕྱག་གཉིས་པ། ཕྱག་གཉིས་ཁམས་གསུམ་རྣམ་རྒྱལ་གྱི་ཕྱག་རྒྱས་རྡོ་རྗེ་དྲིལ་བུ་འཛིན་པ་སྟེ། དེ་གཉིས་གང་ལྟར་ཡང་།ཞལ་མཆེ་བ་ཅུང་ཟད་གཙིགས་པས་མ་མཆུ་མནན་པ། ཁྲོ་ཞིང་འཛུམ་པའི་ཞལ།དཔལ་མཆོག་ནས་སྨ་ར་དང་། སྨིན་མ་དང་།དབུ་སྤ་དམར་སེར་དུ་བཤད།འབར་བའི་ཕྲེང་བ་འཁྲིགས་པའི་འོད་མངའ་བ། །སྤྱན་འབར་ཞིང་འཇིགས་སུ་རུང་བ། སངས་རྒྱས་ལྔའི་ཅོད་པན་དང་། རྡོ་རྗེ་ཕྲེང་བ་དང་། དར་དཔྱངས་ཀྱི་དབང་བསྐུར་བ་དང་ལྡན་པ། སྣ་ཚོགས་པའི་རྒྱན་ཐམས་ཅད་ཀྱིས་བརྒྱན་པའོ། །ཁྲོ་བོ་རྡོ་རྗེ་སེམས་དཔའ་ཡང་སྐུ་མདོག་སྔོན་པོ། རྒྱལ་པོ་གསེར་གྱི་མདོག་ཅན། ཆགས་པ་དམར་པོ། ལེགས་པ་མད་གད་ཀྱི་མདོག་ཅན། རིན་ཆེན་རྒྱུ་མཛད་དང་རིན་ཆེན་གསེར་གྱི་མདོག་ཅན། ཉི་མ་མདོག་དམར་པོ། རྒྱལ་མཚན་ནམ་མཁའི་མདོག་ཅན། བཞད་པ་དཀར་སེར། ཆོས་ཀྱི་རྒྱུ་མཛད་དང་ཆོས་ཀྱང་དཀར་དམར། རྣོན་པོ་ནམ་མཁའི་མདོག་ཅན།94

རྒྱུ་གསེར་གྱི་མདོག་ཅན། སྨྲ་བ་ཟངས་ཀྱི་མདོག་ལྟ་བུ། ལས་ཀྱི་ཧཱུཾ་མཛད་དང་ཁྲོ་བོ་ལས་སྣ་ཚོགས་པའི་མདོག་ཅན་བསྲུང་བ་གསེར་གྱི་མདོག་ཅན། གནོད་སྦྱིན་ནག ཁུ་ཚུར་སེར། སྒེག་མོ་སྔོན་མོ། ཁྲོ་བོའི་ཁུ་ཚུར་གཉིས་ཀྱིས་རྡོ་རྗེ་གཉིས་བསྣམས་ཏེ། རྡོ་རྗེ་སྙེམས་པའི་ཚུལ་གྱིས་ཅུང་ཟད་འདུད་པ་ལ།འཁར་ཁྲོལ་ལམ་ཆ་ལང་རྡུང་བའི་ལྷ་མོ་བཞིས་བསྐོར་བ། ཕྲེང་བ་མ་སེར་མོ།ཁྲོ་བོའི་ཁུ་ཚུར་གཉིས་ཀྱིས་རྡོ་རྗེ་ཕྲེང་བ་འཛིན་པ་ལ་མཎྜ་ལི་ཀ་ཞེས་པ་རྔ་་་་སྐུམ་རྡུང་བའི་ལྷ་མོ་བཞིས་བསྐོར་བ་དཀྱིལ་འཁོར་གྱི་ལྷ་མོ་འདི་རྣམས་རྒྱུད་་་་་་་་་་འགྲེལ་ལས་ཁ་དོག་གསལ་ཁ་མ་གསུངས། ཁྲི་མོ་ཆེས། མདུན་དཀར། གཡས་སེར། རྒྱབ་དམར། གཡོན་ལྗང་བར་མཛད། གནུར་པས་རང་རང་གི་གཙོ་བོ་དང་ཁ་དོག་འདྲ་བར་བཞེད་དེ། ཕྱི་མ་ལེགས་པར་མངོན། གླུ་མ་མདོག་དམར་སྐྱ་པི་ཝཾ་ལེན་པ་ལ་གླིང་བུ་ལེན་པའི་ལྷ་མོ་བཞིས་བསྐོར་བ། གར་མ་སྣ་ཚོགས་པའི་མདོག་ཅན། ཕྱག་གཉིས་ཀྱིས་རྡོ་རྗེ་རྩེ་གསུམ་པ་བསྣམས་ཏེ་གར་བྱེད་པ་ལ་བརྩོན་པ་ལ་རྔ་མུ་ཀུཎྜ་ཐོགས་པའི་ལྷ་མོ་བཞིས་བསྐོར་བའོ། །འདི་ལ་འགྲེལ་པར་རྔ་སྐེད་ཉག་ཅེས་བསྒྱུར་བ་ནི། འགྱུར་ནོར་བར་མངོན་ཏེ། མན་ངག་སྙེ་མ་ལས། མུ་ཀུཎྜ་ནི། དྲ་ཁ་ཅིག་པགས་པས་གཡོགས་པའོ་ཞེས་བཤད། བདུག་པ་མ་སྔོན་མོ།གཡོན་པ་ཁྲོ་བོའི་ཁུ་ཚུར་གྱིས་སྡིགས་མཛུབ་བསྒྲེང་བ། གཡས་པ་རྡོ་རྗེ་ཁུ་ཚུར་གྱིས་སྤོས་ཁང་བསྣམས་པ་ལ་རུ་དུང་འབུད་པའི་ལྷ་མོ་བཞིས་བསྐོར་བ།ཞེས་དཀྱིལ་ཆོག་ཏུ་འབྱུང་། འགྲེལ་པར་ཟངས་དུང་ཞེས་འབྱུང་སྟེ། འགྱུར་སྔ་མ་བཟང་ངམ་སྙམ་མོ། མེ་ཏོག་མ་སེར་མོ། གཡོན་པས་མེ་ཏོག་གི་སྣོད་ཐོགས་ནས་གཡས་མེ་ཏོག་གི་ཆར་འབེབས་པ་ལ་རྔ་པ་ཊ་ཧ་གཤིན་རྗེ་དགྲ་་་་་་་ནག་གི་འགྲེལ་པ་དཔལ་འཛིན་གྱིས་མཛད་པ་ལས། རྔ་ཕྲན་པ་ཊ་ཆེན་མོ་སྟེ། དེ་ནི་ཁ་གྱེན་དུ་བསྟན་ནས་བརྡུང་པའོ། །ཞེས་བཤད་པ་བཞིན་བྱས་ན་འཐད་དོ། ། ཐོགས་95

པའི་ལྷ་མོ་བཞིས་བསྐོར་བ། འགྲེལ་པར་རྔ་བོ་ཆེ་ཞེས་ཟེར་ཞིང་། དཔེ་ཆུང་ལ་ཟོམ་རྔ་དྲ་བ་ཅན་ཐག་པ་ལ་བཏགས་པ་ཞིག་བྱེད་ཀྱི་སྣང་སྟེ།འགྲེལ་པར་རྔ་དྲ་བ་ཅན་ཞེས་ཟེར་རོ། །མར་མེ་མ་དམར་སྐྱ། གཡོན་པའི་ཁུ་ཚུར་སྡིགས་མཛུབ་ཏུ་བྱས་པ་གཡས་པ་རྡོ་རྗེ་ཁུ་ཚུར་གྱིས་མར་མེའི་སྡོང་བུ་བསྣམས་པ།ཏི་མི་ལ་རྡུང་པ་ལ་བརྩོན་པའི་ལྷ་མོ་བཞིས་བསྐོར་བ། བྱུག་པ་མ་སྣ་ཚོགས་པའི་མདོག་ཅན། གཡོན་དྲིས་གང་བའི་དུང་ཆོས་བསྣམས་ནས་གཡས་ཀྱིས་དྲི་འཐོར་བ་ལ་རྔ་དྷ་ཀ་རྡུང་བའི་ལྷ་མོ་བཞིས་བསྐོར་བ། འདི་ལ་བླ་མ་གོང་མའི་དཔེ་ཆུང་ན་རྔ་ཡུ་བ་ཅན་དུ་མཛད་དོ། །ཕྱི་ནང་གཉིས་ནའི་སྒོ་བཞིར།ལྕགས་ཀྱུ་སྔོན་པོ། ཞགས་པ་སེར་པོ། ལྕགས་སྒྲོག་དཀར་དམར། དྲིལ་བུ་སྣ་ཚོགས་པའི་མདོག་ཅན་ནོ། །ལྷའི་སྣམ་བུ་ལ་བསྐལ་བཟང་སྟོང་དུ་བཞིས་མ་ཚང་བའམ་བཅུ་དྲུག་ནི།ཤར་ཕྱོགས་པ་རྣམས་རྡོ་རྗེའི་འབར་བ་བསྣམས་པ།ལྷོ་ཕྱོགས་པ་རྣམས་རྡོ་རྗེ་རིན་པོ་ཆེ་བསྣམས་པ། ནུབ་ཕྱོགས་པ་རྣམས་རྡོ་རྗེ་པད་མ་བསྣམས་པའོ།།བྱང་ཕྱོགས་པ་རྣམས་སྣ་ཚོགས་རྡོ་རྗེ་བསྣམས་པའོ།།རྡོ་རྗེ་སེམས་དཔའ་ནས་བསྐལ་པ་བཟང་པོའི་མཐར་ཐུག་པ་འདི་དག་་་་་་་་་ཐམས་ཅད་ལ་དམིགས་བསལ་བྱུང་བ་རྣམས་མ་གཏོགས་པ་ཞབས་གཡོན་་་་བརྐྱང་བའི་ཚུལ་གྱིས་བཞུགས་པ། ཕྱག་གཡོན་ཐུགས་སྐར་ཁྲོ་བོའི་སྡིགས་མཛུབ་སྒྲེང་བ་ལ་བརྩོན་པ། གཡས་པ་རྡོ་རྗེ་ཁུ་ཚུར་གྱིས་རང་གི་མཚན་མ་བསྣམས་ཏེ་ཚམ་རྔམ་ཁྲི་བརྟན་གྱིས་ནམ་མཁར་འཕྱར་བ་མ་ཡིན་ཏེ།དབུང་ཁ་ནས་སོ་སོའི་ཕྱག་རྒྱ་དང་མི་འགལ་ཙམ་བྱ་བར་འདོད་ལ། གནུར་པས་ནམ་མཁར་འཕྱར་བར་བཞེད་དོ། །གྱིས་བཞུགས་པ། རྒྱན་ཆ་ལུགས་རྣམས་རྡོ་རྗེ་རྒྱུ་མཛད་དང་འདྲ་པའོ། །རིན་ཆེན་རྡུ་མཛད་དམ། རྡོ་རྗེ་དབང་བསྐུར་ནི། རྡོ་རྗེ་རིན་ཆེན་96

དང་འདྲ།རྡོ་རྗེ་སྡེ་ཞེས་བྱ་བ་ཆོས་ཀྱི་རྒྱུ་མཛད་ནི་རྡོ་རྗེ་ཆོས་དང་འདྲའོ།།རྡོ་རྗེ་དབབ་པ་སྟེ། ལས་ཀྱི་ཧཱུཾ་མཛད་ནི། རྡོ་རྗེ་ལས་རབ་དང་འདྲའོ། །རྣམ་སྣང་དང་། བསྐལ་བཟང་དང་། རྡོ་རྗེའི་རིགས་རྣམས་རིན་པོ་ཆེའི་ཅོད་པན་ཅན་། །རྒྱུ་མཛད་པ་ལ་སོགས་པ་རྣམས་སངས་རྒྱས་ལྔའི་ཅོད་པན་དང་། རྡོ་རྗེ་ཕྲེང་བ་དང་།དཔལ་མཆོག་ལས། ཁྲོ་བོའི་རྡོ་རྗེ་རྩེ་ལྔ་བའི་ཕྲེང་བ་དང་ལྡན་པའི་ཅོད་པན་གྱིས་རྡོ་རྗེ་ཆེན་པོའི་རིགས་ཀྱི་དབང་བསྐུར་བའོ།།ཞེས་སོ།།དར་དཔྱངས་ཀྱི་དབང་བསྐུར་བ་དང་ལྡན་པའོ།།དེ་རྣམས་ཀྱི་བཞུགས་གནས་དང་ཕྱག་མཚན་དང་སྐུ་མདོག་ནི།རྡོ་རྗེ་དབྱིངས་དང་འདྲ་བ་ལས། ཁྱད་པར་གཙོ་མོ་ལྔ་ལ་མེ་དཔུང་དམར་པོ།གཞན་འཇིག་རྟེན་པའི་བར་ཐམས་ཅད་ལ། མེ་དཔུང་འབར་པའི་དབུས་ན་བཞུགས་པར་རྩ་རྒྱུད་དང་རྩེ་མོ་གཉིས་ཀ་ནས་གསལ་བར་གསུངས་ལ། ཕྱག་མཚན་རྣམས་ཀྱང་འོད་ཟེར་འབར་བ་དང་བཅས་པ་དགོས་པར་རྩ་རྒྱུད་ནས་་་་་་་་་སེམས་མ་བཞིའི་ཕྱག་རྒྱ་ལ་བཤད་ཅིང་། འགྲེལ་ཆེན་དུ་འང་། སེམས་དཔའི་ཕྱག་མཚན་ལ་ཤར་ཕྱོགས་སུ་རྡོ་རྗེ་འབར་བ་གསུངས་ལ། རྡོ་རྗེ་རྩེ་མོར་ཡང་།རྡོ་རྗེ་རྣམས་རྡོ་རྗེ་མེ་འབར་བར་ཡང་ཡང་བཤད་དོ། །འདིའི་རྡོ་རྗེ་རྣམས་འབྱུང་བ་ནས་རྡོ་རྗེ་རྒྱུ་མཛད་ཀྱི་ལྕགས་ལ་བྱས་པའི་རྡོ་རྗེར་བཤད་ཅིང་འགྲེལ་པ་ནས་ལྕགས་དང་ཟངས་ལ་བྱས་པའི་རྡོ་རྗེ་འབར་བར་བཤད་པས། དེའི་ཁ་དོག་བཞིན་བྱ་དགོས་པར་མངོན་ནོ། །ལྷ་མོ་བརྒྱད་ཀྱང་གཡོན་བརྐྱང་གི་སྟབས་ཀྱིས་གནས་པ་ཡིན་ནོ། །དེ་ནས་ཕྱིའི་དཀྱིལ་འཁོར་གྱི་ཁྱམས་ལ།ཤར་ཕྱོགས་སུ་དབང་ལྡན་ནས་བརྩམས་ནས་རིམ་པ་བཞིན་དྲག་པོ་ནི། མདོག་དཀར་པོ་ལག་པ་བཞི་པ། གཡས་ཀྱི་ལག་པ་གཅིག་གིས་ཨུ་མ་ལ་འཁྱུད་པ།གཉིས་པས་རྡོ་རྗེ་རྩེ་གསུམ་པ་དང་བཅས་པས་མཆོག་སྦྱིན་པ། གཡོན་པ་་གཉིས་ཀྱིས་མདུང་རྩེ་གསུམ་དང་། རལ་གྲི་འཛིན་པ་སྟེ། འདི་ལ་དཀྱིལ་ཆོག་97

ཏུ་ཁ་ཊྭཱཾ་ག་འཛིན་པ་ཞེས་པ་ནི། ནོར་བར་མངོན་ཏེ། འགྲེལ་པ་དང་རྫོགས་ཕྲེང་དུ་རལ་གྲིར་བཤད་པའི་ཕྱིར་རོ། །གླང་ཁྱུ་མཆོག་ལ་ཞོན་པ་སྦྲུལ་གྱི་མཆོད་ཕྱིར་ཐོགས་ཡོད་པ། རྣ་ལྟག་གཡོན་པར།རིན་པོ་ཆེའི་ཅོད་པན་དང་ཟླ་བ་ཕྱེད་པས་དབུ་བརྒྱན་པ་མགྲིན་པ་སྔོན་པོ་ཅན་ནོ། །གཡོན་དུ་མགྲིན་སྔོན་མ་མགྲིན་སྔོན་ལྟ་བུའོ། །ཞེས་རྫོགས་ཕྲེང་ནས་བཤད་ལ། ཁ་ཅིག བྱང་ཤར་གྱི་ལྷ་མོ་དཀའ་ཟློག་མ་དང་འདྲ་བར་བཞེད་ལ། འགྲེལ་པ་དང་། དཀྱིལ་ཆོག་ན་འདིའི་སྐབས་སུ་ཆུང་མ་བྲི་བའི་གསལ་ཁ་མ་བྱུང་ཡང་ཆུང་མ་ལ་འཁྱུད་པར་བཤད་པས་དོན་གྱིས་ཐོབ་ཅིང་། གདན་གྱི་ཨུ་མ་ཁྱོ་ཤུག་གི་རིགས་པས།ཨུ་མ་མདོག་གསེར་མདོག་ལ་གཞན་འདྲ་བར་བྱེད་དགོས་པར་མངོན་ནོ། །ཁ་ཅིག འདི་གཉིས་ཞབས་འོག་ན་ཡོད་པས་ཕྱི་རུ་བྲི་མི་དགོས་ཟེར་ཏེ།འགྲེལ་པ་ནས། དེ་ལ་ཐོག་མར་རེ་ཞིག་དྲག་པོ་གདན་གྱི་དྲག་པོ་ཕྱག་གཉིས་པ་ཡིན། ཡུམ་དང་འཁྱུད་པ་མེད། འདིར་དྲག་པོ་ཕྱག་གཉིས་པ། ཡུམ་ལ་འཁྱུད་པར་བཤད་པས། འདི་གཉིས་ཐ་དད་དོ། །ཤར་གྱི་ཕྱོགས་སུ་བཞེད་པ་དང་འགལ་ལོ། །ཁྱབ་འཇུག་མདོག་ནག་པོ། ཕྱག་བཞི་པ། ཕྱག་གཡས་གཉིས་ན་རྡོ་རྗེ་དང་དབྱུག་པ་ཐོགས་པ་འགྲེལ་པར་རྡོ་རྗེ་དང་དབྱུག་པར་བཤད། གཡོན་གཉིས་ན་དུང་དང་འཁོར་ལོ་འཛིན་པ། ནམ་མཁའ་ལྡིང་ལ་ཞོན་པའོ། །དེའི་གཡོན་དུ་རྡོ་རྗེ་སེར་མོ་གསེར་གྱི་མདོག་ཅན། གདན་དང་ཕྱག་མཚན་ཁྱབ་འཇུག་དང་འདྲ་བའོ། །དེ་ནས་རྡོ་རྗེ་དྲིལ་བུ་མདོག་དམར་པོ། གདོང་དྲུག་པ། ཕྱག་གཡས་པ་གཉིས་ན་མདུང་དང་རྡོ་རྗེ། གཡོན་གཉིས་ན་ཁྱིམ་བྱ་དང་དྲིལ་བུ་ཐོགས་པ། རྨ་བྱ་ལ་ཞིན་པའོ། །རྡོ་རྗེ་གཞོན་ནུ་མ་ནི། རྡོ་རྗེ་དྲིལ་བུ་དང་འདྲའོ། །ཐུབ་པ་རྡོ་རྗེ་གསེར་གྱི་མདོག་ཅན། གདོང་བཞི་ལ་ལག་བཞི་པ།98

གཡས་པ་གཉིས་ན་རྡོ་རྗེ་དང་བགྲང་ཕྲེང་། གཡོན་གཉིས་ན་དབྱུག་པ་དང་སྤྱི་བླུགས་ཐོགས་པ། ངང་པ་ལ་ཞོན་པ། དཀྱིལ་ཆོག་ནས་བ་ལང་ལ་ཞོན་པར་བཤད་ཀྱང་། འགྲེལ་པ་དང་གཞན་ནས་ངང་པ་ལ་ཞོན་པར་བཤད་པ་དེ་འཐད་དོ། །རྡོ་རྗེ་ཞི་བ་མ་ནི། ཚངས་པ་དང་འདྲའོ། །རྡོ་རྗེ་མཚོན་ཆ་ནི། མདོག་སེར་པོ།འགྲེལ་པར་དཀར་སེར་བཤད། གཡོན་རང་གི་རྡོ་རྗེརྩོན་པོ་རྩེ་གསུམ། ཐོགས་པས་དཀུར་བརྟེན་པ། གཡས་འཇིག་རྟེན་ལས་འདས་པའི་རྡོ་རྗེ་རྩེ་ལྔ་བ་ཐོགས་པ་གླང་པོ་ཆེ་དཀར་པོ་མཆེ་བ་དྲུག་པ་ལ་རོལ་པའི་ཀུན་ཏུ་སྤྱོད་པསགནས་པའོ། །རྡོ་རྗེ་ཁུ་ཚུར་མ་ནི། རྡོ་རྗེ་མཚོན་ཆ་དང་འདྲའོ། །ལྷོ་ཕྱོགས་སུ་རྡོ་རྗེ་འཁྱིལ་བ་ནི། མདོག་དམར་པོ། ཕྱག་གཡས་ཀྱིས་པད་མ་དང་བཅས་པའི་རྡོ་རྗེ་ཐོགས་པ། གཡོན་ཉི་མའི་དཀྱིལ་འཁོར་དང་བཅས་པའི་པད་མ་འཛིན་པ། རྟ་བདུན་གྱིས་དྲངས་པའི་ཤིང་རྟ་ལ་གནས་པ། རྡོ་རྗེ་བདུད་རྩི་མ་ནི། འཁྱིལ་བ་དང་འདྲའོ། །རྡོ་རྗེ་འོད་དཀར་པོ་གཡས་རྡོ་རྗེ། གཡོན་པ་པད་མ་ལ་གནས་པའི་ཟླ་བ་འཛིན་པ། ངང་པ་ལ་ཞོན་པའོ། །རྡོ་རྗེ་མདངས་མ་ནི། རྡོ་རྗེ་འོད་དང་འདྲའོ། །རྡོ་རྗེ་དབྱུག་པ་ནི། སྔོན་པོ། གཡས་རྡོ་རྗེ། གཡོན་དབྱུག་པ་ཐོགས་པ། རུས་སྦལ་ལ་ཞོན་པའོ། །རྡོ་རྗེ་དབྱིག་མཆོག་མ་ནི། རྡོ་རྗེ་དབྱུག་པ་དང་འདྲའོ། །རྡོ་རྗེ་སེར་སྨུག་འགྲེལ་པར་སེར་སྐྱ།ནི། མདོག་དམར་པོ། གཡས་ན་རྡོ་རྗེ་དམར་པོ་ཐོགས་པ། གཡོན་མི་མགོ་འགྲེལ་པར་མི་རོར་བཤད། དཀྱིལ་ཆོག་ཏུ་མི་མགོའོ། །ཐོགས་ནས་ཟ་ཞིང་གནས་པ། ར་ལ་ཞོན་པའོ། །རྡོ་རྗེ་རྐེད་ཆིངས་མ་ནི། རྡོ་རྗེ་སེར་སྨུག་དང་འདྲའོ། །ནུབ་ཕྱོགས་སུ་རྡོ་རྗེ་གླང་སྣ་འགྲེལ་པར་རྡོ་རྗེ་མྱོས་པ་ཟེར། འདི་ལ་ཁྲི་བརྟན་གྱིས་ཁྱོ་ཤུག་གཉིས་ཀ་ལ་གླང་སྣ་བྱས། གནུར་པས་མ་བྱས་སོ། །མདོག་དཀར་པོ། གཡས་རྡོ་རྗེ། གཡོན་ཐོང་གཤོལ་ཐོགས་ཏེ་99

གླང་པོ་ལ་ཞོན་པའོ། །རྡོ་རྗེ་འཇུ་བ་མ་ནི། རྡོ་རྗེ་གླང་སྣ་དང་འདྲ་བ་ལས།ཁྱད་པར་གཡོན་ཁ་ཊྭཱཾ་ག་ཐོགས་པའོ། །རྡོ་རྗེ་ཕྲེང་བ་ནི། མདོག་ལྗང་ཁུ།གཡས་རྡོ་རྗེ། གཡོན་མེ་ཏོག་གི་ཕྲེང་བ་འཛིན་པ། ཁུ་བྱུག་གི་ཤིང་རྟ་ཞེས་ཁ་ཅིག་ཟེར་རོ། །རྡོ་རྗེ་ཟ་བ་མ་ནི། རྡོ་རྗེ་ཕྲེང་བ་དང་འདྲ་བ་ལས། ཁྱད་པར་གཡོན་ན་མདུང་རྩེ་གཅིག་པ་ཐོགས་པའོ། །རྡོ་རྗེ་གླང་སྣ་དང་ཕྲེང་བ་གཉིས་ཀ་ཚོགས་བདག་ཏུ་བཤད་དོ། །རྡོ་རྗེ་དབང་མདོག་སེར་སྐྱ། གཡས་རྡོ་རྗེ།གཡོན་ཆུ་སྲིན་གྱི་རྒྱལ་མཆན་འཛིན་པ་སྟེ། འདི་ལ་དཀྱིལ་ཆོག་ན་ཕག་ལ་ཞོན་པ་ཞེས་ཟེར། འགྲེལ་པ་ན་རྟས་དྲངས་པའི་ཤིང་རྟ་ལ་ཞོན་པ་ཟེར།རྫོགས་ཕྲེང་ནས་ནེ་ཙོའི་ཤིང་རྟ་ལ་ཞེས་ཟེར་ཏེ། ཕྱི་མ་འགྱུར་བཟང་ངམ་སེམས་སོ། །རྡོ་རྗེ་སྒོ་བ་མ་རྡོ་རྗེ་དབང་དང་འདྲ་བ་ལས། ཁྱད་པར་མདོག་དམར་པོ། ཚོགས་བདག་རྡོ་རྗེ་རྣམ་རྒྱལ་ནི། དཀར་པོ། གཡས་རྡོ་རྗེ། གཡོན་རལ་གྲི། སྦལ་པ་ལ་ཞོན་པ་སྟེ། རྡོ་རྗེ་དགའ་བ་མོ་ནི། རྒྱལ་བ་རྡོ་རྗེ་དང་འདྲའོ། །ཕོ་ཉ་རྡོ་རྗེ་ཐོ་བ་ནི། མདོག་སེར་པོ། གཡས་རྡོ་རྗེ། གཡོན་རྡོ་རྗེ་གཏུན་ཤིང་མེ་ཏོག་ཅན་གྱི་ཁྲིའམ་ཁྱོགས་ལ་ཞོན་པ་ཁྲི་བརྟན་གྱིས་ཀ་བ་གཉིས་ཀྱིས་བཏེག་པའི་ཁྲི་མཛད།གནུར་པས་མི་དམར་པོ་ཁ་སྦུབ་ཏུ་ཉལ་བ་ལག་པ་ན་མདའ་ཐོགས་པ་ལ་མཛད་དེ།འགྲེལ་པར་མེ་ཏོག་ཅན་གྱི་ཁྱོགས་ལ་ཞོན་ཞེས་བཤད་ལ། ཁྱོགས་ནི། འདོ་ལེའི་སྐད་དོད་ཡིན་པས་འདོ་ལེ་མེ་ཏོག་གིས་སྤྲས་པར་རིགས་སོ། །སྟེ། རྡོ་རྗེ་ཕོ་ཉ་མོ་ནི། རྡོ་རྗེ་ཐོ་བ་འདྲ་བ་ལ་ཁྱད་པར་ལག་པ་གཡོན་དུ་ཁ་ཊྭཱཾ་ག་ཐོགས་པའོ། །འགྲེལ་པར་རལ་གྲི་འཛིན་པར་བཤད།།ཕོ་ཉ་རྡོ་རྗེ་རླུང་ནི། མདོག་སྔོན་པོ།གཡས་རྡོ་རྗེ། གཡོན་བ་དན་བསྣམས་པ། རི་དྭགས་ལ་ཞོན་པ། རྡོ་རྗེ་མགྱོགས་མ་ནི། ཕོ་ཉ་རླུང་དང་འདྲའོ། །ཕོ་ཉ་རྡོ་རྗེ་མ་ནི། མདོག་དམར་པོ།གཡས་ན་རྡོ་རྗེ་དང་དགང་གཟར་ཐོགས་པ། གཡོན་གཉིས་ན་དབྱུག་པ་དང་100

རིལ་བ་སྤྱི་བླུགས་བསྣམས་པ། འོད་ཟེར་གྱེན་དུ་འབར་བའི་རྩེ་མོ་གསུམ་པ་ར་སྐྱེས་ལ་ཞོན་པ། རྡོ་རྗེ་འབར་བ་མོ་ནི། རྡོ་རྗེ་མེ་དང་འདྲའོ། །ཕོ་ཉ་རྡོ་རྗེ་འཇིགས་པ་ནི། མདོག་སྔོན་པོ། གཡས་རྡོ་རྗེ། གཡོན་དབྱུག་པ་ཐོགས་པ། རོ་ལངས་ལ་ཞོན་པ། རྡོ་རྗེ་འཕྱོར་མ་ནི། རྡོ་རྗེ་འཇིགས་པ་དང་འདྲ་བ་ལས།ཁྱད་པར་ལག་པ་གཡོན་ན་ཞགས་པ་ཐོགས་པའོ། །བྱང་ཕྱོགས་སུ་བྲན་རྡོ་རྗེ་ལྕགས་ཀྱུ། མདོག་སྔོན་པོ། གཡས་རྡོ་རྗེ། གཡོན་ལྕགས་ཀྱུ། ཕག་གི་གདོང་པ་ཅན་མི་མགོ་ལ་ཕག་གི་གདོང་བ་ཅན།ཀླུའི་རྒྱལ་པོ་ཤེ་ཥ་ཁྲི་བརྟན་གྱིས་གླུ་དཀར་པོ་མི་མགོ་ཅན་གདེངས་ཀ་བརྒྱད་ལྡན་པ་མཛད། གནུར་པས་སྦྲུལ་ཉལ་བ་ལ་འདོད་དེ།དཔལ་མཆོག་ནས་སྔ་མ་བཤད། ལ་ཞོན་པ། བྲན་མོ་རྡོ་རྗེ་ཁ་ནི། མདོག་སྔོན་པོ།ཕག་གི་གདོང་ཅན། གཡས་རྡོ་རྗེ། གཡོན་རལ་གྲི་ཐོགས་པ། མི་ལ་ཞོན་པ།བྲན་རྡོ་རྗེ་དུས་ནི། མདོག་ནག་པོ། གཡས་རྡོ་རྗེ། གཡོན་གཤིན་རྗེའི་དབྱུག་པ་ཐོགས་པ་མ་ཧེ་ལ་ཞོན་པ། རྡོ་རྗེ་དུས་མ་ནི། མདོག་ནག་པོ། གཡས་རྡོ་རྗེ།གཡོན་ཁ་ཊྭཱཾ་ག རོ་ལངས་ལ་ཞོན་པའོ། །བྲན་རྡོ་རྗེ་བགེགས་ཀྱི་གཙོ་བོ་ནི།མདོག་དཀར་པོ། འགྲེལ་པར་སེར་སྐྱ་ཞེས་ཟེར་ཏེ། དཀྱིལ་ཆོག་དང་རྫོགས་ཕྲེང་གཉིས་གར་དཀར་པོ་བྱུང་བའི་ཕྱིར་དཀར་པོ་དགོད། གླང་པོ་ཆེའི་གདོང་བ་ཅན། ཕྱག་གཡས་གཉིས་ན་རྡོ་རྗེ་དང་དགྲ་སྟ། གཡོན་མདུང་རྩེ་གསུམ་པ་དང་གླང་པོ་ཆེའི་མཆེ་བ་བསྣམས་པ་སྟེ། འདི་ལ་རྫོགས་ཕྲེང་རྩེ་དབྱུག་པར་བསྒྱུར་བ་ནི། ནོར་བར་མངོན་ཏེ། དབྱུག་པ་དང་པོ་ལ་སྒྲ་འཁྲུལ་ལོ། །སོ་ཡོད་ཅིང་དཀྱིལ་ཆོག་ཏུ་སོ་ཐོགས་པ་ཞེས་འབྱུང་ལ།འགྲེལ་པར་གླང་པོ་ཆེའི་མཆེ་བ་ཞེས་བྱེ་བྲག་ཏུ་བཤད་པའི་ཕྱིར་རོ། །སྦྲུལ་གྱི་མཆོད་ཕྱིར་ཐོགས་འཆང་བ། དཀྱིལ་ཆོག་ནས་ལུག་ལ་གནས་པ་ཟེར་ཡང་། འགྲེལ་པ་101

དང་རྫོགས་ཕྲེང་ནས་བྱི་བ་ལ་གནས་པར་བཤད་པ་དེ་ལེགས་པར་མངོན་ནོ། །ཕོ་ཉ་མོ་རུལ་མ་ནི། མདོག་སྔོན་མོ། གཡས་རྡོ་རྗེ། གཡོན་ཆགས་ཤིང་ཐོགས་པ། དཀྱིལ་ཆོག་དང་འགྲེལ་པར་བྱི་བ་ལ་ཞོན་པ་ཞེས་ཟེར་ལ། རྫོགས་ཕྲེང་དུ་བྲ་བ་བྱི་བ་ལ་ཞོན་པ་ཞེས་བཤད་དོ། །བྲན་རྡོ་རྗེ་ཀླུ་ནི། འགྲེལ་པར་སེར་སྐྱ་ཞེས་འབྱུང་ཡང་།དཀྱིལ་ཆོག་དང་རྫོགས་ཕྲེང་དུ་དཀར་པོར་བཤད་ལ། གཡས་རྡོ་རྗེ། གཡོན་སྦྲུལ་ཞགས། སྦྲུལ་མགོའི་གདེངས་ཀ་བརྒྱད་དང་ལྡན་པ། ཆུ་སྲིན་ལ་ཞོན་པ་སྟེ། འགྲེལ་པར་རྡོ་རྗེ་ལ་ཞིན་པར་བྱས་པ་ནི། མ་དག་པར་མངོན་ནོ། །ཆུ་སྲིན་མ་ནི། དཀར་མོ། སྦྲུལ་མགོའི་གདེངས་ཀ་བརྒྱད་དང་ལྡན་པ། གཡས་རྡོ་རྗེ། གཡོན་པས་ཆུ་སྲིན་གྱི་རྒྱལ་མཚན་རྡོ་རྗེས་མཚན་པ་བསྣམས་པའོ། །དཀྱིལ་ཆོག་དང་རྫོགས་ཕྲེང་དུ་རྡོ་རྗེས་མཚན་པའི་ཆུ་སྲིན་འཛིན་པ་ཞེས་བཤད་ལ། ཆུ་སྲིན་ལ་ཞོན་པའོ། །མེ་མཚམས་སུ་མ་མོ་འཇིགས་མ། མདོག་ལྗང་ཁུ་འགྲེལ་བརསྔོ་བསངས། གཡས་རྡོ་རྗེ། གཡོན་རལ་གྲི་དང་ཕུབ་ཐོཤེས་པའོ། །འདི་ལ་གཡོན་པས་རལ་གྲིའི་བྱེ་བྲག་ཕེ་ཊ་ཀ་འཛིན་པའོ། །ཞེས་རྫོགས་ཕྲེང་ནས་བཤད་དེ། ཕེ་ཊ་ཀ་ནི། རལ་གྲིའི་བྱེ་བྲག་ལ་འགྲོ་ལ། ཕེ་ཌ་ཀ་ནི་ཕུབ་ཡིན་པས། སྒྲ་འཁྲུལ་སོ་འདུག་པས་བརྟག་པར་བྱའོ། །བདེན་བྲལ་དུ་དཔལ་མོ་སེར་མོ། གཡས་རྡོ་རྗེ། གཡོན་པད་མོ་བསྣམས་པ། རླུང་དུ་དབྱངས་ཅན་མ་དཀར་མོ། གཡས་རྡོ་རྗེ། གཡོན་པི་ཝཾ་བསྣམས་པ།དབང་ལྡན་དུ་དཀའ་བཟློག་མ་མདོག་ལྗང་ཁུ། སེང་གེ་ལ་ཞོན་པ།ཕྱག་གཡས་ན་རྡོ་རྗེ་དང་འཁོར་ལོ། །གཡོན་ན་པ་ཊི་སུ་བཀས་བཅད་ཆེན་མོར་པ་ཊིས་རྩེ་གསུམ་ཁ་གདོང་ཞེས་འབྱུང་ཞིང་།དང་རལ་གྲི་བསྣམས་པའོ། །པ་ཊི་སུ་ལ་བླ་མ་གོང་མ་རྣམས་ཀྱི་དཔེ་ཆུང་ན་མདུང་རྩེ་གསུམ་པའི་རྣམ་པར་བྲིས་102

སྣང་སྟེ། རྫོགས་ཕྲེང་དུ་ལྡེ་མེན་དུ་བསྒྱུར་སྣང་པས། དེ་མཁས་པ་མང་པོས་གཏན་ལ་ཕབ་པ་ཡིན་པའི་ཕྱིར་ཚད་མར་བྱའོ། །འགྲེལ་པར་རལ་གྲིའི་གནས་སུ་དུང་བྱས་པ་ནི། འགྱུར་ནོར་བར་མངོན་ཏེ། དཀྱིལ་ཆོག་དང་རྫོགས་ཕྲེང་དུ་རལ་གྲིར་བཤད་པའི་ཕྱིར་རོ།།ཁ་ཅིགཔ་ཊི་སུ་དོར་ནས་དུང་དང་རལ་གྲིར་བཤད་པ་ནི། ནོར་བར་མངོན་ནོ། །དྲག་པོ་ལ་སོགས་པ་ནས་ཆུ་ལྷའི་མཐར་ཐུག་པ་དང་། མ་མོ་ཐམས་ཅད་ལག་པ་གཡས་རྡོ་རྗེ་ནི། རྡོ་རྗེ་རྩེ་གསུམ་པར་བལྟའོ། །དེ་ལྟར་དྲག་པོ་ལ་སོགས་པའི་ཕྱི་རོལ་གྱི་རྡོ་རྗེའི་རིགས་ཀྱི་ལྷ་རྣམས་གདན་ལས་ལུས་ཕྱེད་ཕྱུང་བ་ཞེས་འགྲེལ་པར་བཤད་ལ།དཀྱིལ་ཆོག་ཏུ་དེ་རྣམས་འཇིག་རྟེན་ལས་འདས་པའི་ལྷའི་ཕྱེད་ཀྱི་སྐུའི་ཚད་དུ་བཤད་དོ། །རྡོ་རྗེ་རིགས་ཀྱི་ལྷ་ཐམས་ཅད་ཀྱང་རིན་པོ་ཆེའི་ཅོད་པན་གྱི་དབང་བསྐུར་བ་དང་ལྡན་པ། ཕྱག་མཚན་རྡོ་རྗེ་མེད་པའི་མདུང་རྩེ་གསུམ་པ་ལ་སོགས་པ་ཡོད་པ་རྣམས་ལ་རྡོ་རྗེ་རྩེ་གསུམ་པས་མཚན་པའོ།།འཇིག་རྟེན་དང་འཇིག་རྟེན་ལས་འདས་པའི་ལྷ་ཐམས་ཅད་ཀྱང་བཅོམ་ལྡན་འདས་རྣམ་པར་སྣང་མཛད་ལ་མངོན་དུ་ཕྱོགས་པར་བྱའོ། །ཕྱག་མཚན་རྣམས་ཀྱི་ཁྱད་པར་ཡོད་པ་ནི།འོག་གཟུངས་དཀྱིལ་དུ་བཤད་པར་བྱའོ། །རྡོ་རྗེ་རིགས་ཀྱི་ལྷ་འདི་རྣམས་རྒྱུད་རྡོ་རྗེ་རྩེ་མོ་ལས། དྲག་པོ་ལ་སོགས་ལྷ་ཆེན་རྣམས། །སྣམ་བུ་ལས་ནི་ལུས་བྱེད་ཕྱུང་། ཞེས་པ་དང་། འགྲེལ་པ་ལས། གདན་ལས་ལུས་ཕྱེད་ཕྱུང་བ་ཞེས་བཤད་པའི་དོན་ལ། རྩྭ་སྐྱ་ཁྲི་བརྟན་དང་། རྩྭ་སྐྱ་བཟང་པོ་གཉིས་ཀྱིས། སྣམ་བུ་ལས་བཞོན་པ་དང་ལྷ་གཉིས་ཀུའི་ལུས་ཕྱེད་ཕྱུང་ནས་བྱེད་མི་མངོན་པའི་ཚུལ་དུ་མཛད།ཡུམ་རྣམས་ཟུར་འཁྲིལ་ཅན་དུ་མཛད་དོ། །གནུར་པས་ནི། དཀྱིལ་འཁོར་ཆོ་ག་ལས། ཁྱབ་འཇུག་ལ་སོགས་103

པ་འདི་དག་ཐམས་ཅད་ཀྱང་འཇིག་རྟེན་ལས་འདས་པའི་ལྷ་རྣམས་ཀྱི་སྐུའི་ཕྱེད་ཀྱི་ཚད་ཙམ་དུ་ཐམས་ཅད་དུ་ཁྱམས་ལ་བརྟེན་པར་བྱའོ།།ཞེས་རྡོ་རྗེ་རྩེ་མོ་ལས་བཤད་པ་ཡིན་ནོ། །ཞེས་གསུངས་པ་ལ་བརྟེན་ནས་བཞོན་པ་རྣམས་ཉལ་བའི་སྟེང་དུ་ལྷ་རྣམས་ལུས་རྫོགས་ལ། ཕོ་ཕལ་ཆེར་སེམས་དཀྱིལ་དང་།སྐྱིལ་ཀྲུང་ཕྱེད་པ་ཅན་ལ། གདན་གཅིག་པ་རྣམས་ཡུམ་ཟུར་འཁྲིལ། གདན་ཐ་དད་པ་རྣམས་ཕྱེད་ཀྲུང་ཕན་ཚུན་གདོང་ལྟ་བ། ཐམས་ཅད་ཀྱང་རྒྱབ་ཡོལ་གཅིག་གི་ནང་དུ་ཆུད་པ་མཛད་དེ། འདི་ནི། དཀྱིལ་ཆོག་གི་གཞུང་ལ་བརྟེན་ནས།རྩེ་མོ་དང་འགྲེལ་པས་ལུས་ཕྱེད་ཕྱུང་ཞེས་པ་དེ།ལུས་བྱེད་ཀྲུང་ལ་ལུས་བྱེད་ཕྱུང་ཞེས་ཡི་གེ་ནོར་བར་བཞེད་པར་མངོན་ཏེ། བློ་ལྡན་རྣམས་ཀྱིས་བརྟག་པར་བྱའོ། །འདིའི་སྒོ་ཕྱི་ནང་གཉིས་ཀ་ལ་རྟ་བབས་ཡོད་པས་རྟ་བབས་ནི། སྒོ་ཚད་གཉིས་མར་བྱའོ། །དེ་ལྟར་ཕྱག་རྒྱ་ཆེན་པོ་གཙོ་བོར་གྱུར་པའི་དཀྱིལ་འཁོར་ཆེན་པོ་བསྟན་ནས། གཉིས་པ་དམ་ཚིག་གི་ཕྱག་རྒྱ་གཙོ་བོར་སྟོན་ནས་གཟུངས་ཀྱི་དཀྱིལ་འཁོར་ནི། དཀྱིལ་འཁོར་སྒོ་སྤྲག་ཁམས་གསུམ་རྣམ་རྒྱལ་གྱི་དཀྱིལ་འཁོར་ཆེན་པོ་དང་འདྲ་བ་ལ་དབུས་སུ་རྣམ་སྣང་སྔར་དང་འདྲའོ།།ཤར་གྱི་ལེ་ཚེའི་རྡོ་རྗེ་རྒྱུ་མཛད་ཀྱི་གནས་སུ་མདུང་དཀར་པོ་རྩེ་གསུམ་པ། རྩེ་མོ་གཡས་སུ་བལྟས་པ་བྲིས་ལ། དེའི་སྟེང་དུ་རྡོ་རྗེ་རྒྱུ་མཛད་ཀྱི་རྡོ་རྗེ་འབར་བ་སྔོན་པོ་ལ་མེ་འོད་ཀྱང་སྔོན་པོམགོ་ཤར་དུ་བལྟས་པ་་་་་གྲིའོ། །སེམས་དཔའ་རྒྱལ་པོ། ཆགས་པ།ལེགས་པ་བཞི་ནི། ཕྱག་རྒྱ་སྔར་དང་འདྲ་བ་ལས། ཁྱད་པར་སེམས་དཔའ་ལ་རྡོ་རྗེ་རྩེ་ལྔ་པ་འབར་བའོ།།ལྷོའི་ལེ་ཚེ་ལ་རིན་ཆེན་རྒྱུ་མཛད་ཀྱི་གནས་སུ་འཁོར་ལོ་རྩིབས་བརྒྱད་པའི་ལྟེ་བར་རྡོ་རྗེ་རིན་པོ་ཆེའོ། །ཁྲོ་བོ་ཁྲོ་གཉེར་ཅན་གྱི་གནས་སུ་དཔྲལ་བ་ཁྲོ་གཉེར་104

ཅན་བྲིས་ལ་ཁྲོ་གཉེར་གྱི་དབུས་སུ་རྡོ་རྗེ་རིན་པོ་ཆེའོ། །ཉི་མའི་སྔར་དང་འདྲ། རྒྱལ་མཚན་ལ་ཟླ་བའི་དཀྱིལ་འཁོར་གྱི་སྟེང་དུ་རྒྱལ་མཚན་སྔར་དང་འདྲའོ། །བཞད་པ་སྔར་དང་འདྲ། ནུབ་ཀྱི་ལེ་ཚེ་ལ་རྡོ་རྗེ་སྡེའི་གནས་སུ་པད་མ་འདབ་མ་བརྒྱད་ཀྱི་སྟེང་དུ་རྡོ་རྗེ་པད་མའོ།།ཆོས་དང་།རྣོན་པོ་དང་། རྒྱུ་དང་། སྨྲ་བ་རྣམས་སྔར་དང་འདྲའོ། །བྱང་གི་ལེ་ཚེ་ལ་ལས་ཀྱི་རྒྱུ་མཛད་ཀྱི་གནས་སུ་རྡོ་རྗེ་རྩེ་གསུམ་པ་ཟེར་ཀྱང་རྩེ་གསུམ་ཆུར་ཉལ་བ་ལ་བྱ། མགོ་ཤར་དུ་བལྟས་པ་བྲིས་ལ་དེའི་སྟེང་དུ་སྣ་ཚོགས་རྡོ་རྗེ། དེའི་མཐར་སྣ་ཚོགས་རྡོ་རྗེ་ཚད་ཕྲ་མོས་བསྐོར་བའོ། །ལས། བསྲུང་བ། གནོད་སྦྱིན། ཁུ་ཚུར་རྣམས་ཀྱི་སྔར་དང་འདྲ།སྒེག་མོ་ལ་སོགས་པ་རྣམས་སྔར་དང་འདྲ་བ་ལས།ཁྱད་པར་སྒེག་མོའི་ཕྱག་རྒྱ་ལ་འཁར་དཀྲོལ་མ་བཞི། ཕྲེང་བ་མའི་ལ་རྔ་སྐུམ་མ་བཞི།གླུ་མའི་ལ་གླིང་བུ་བཞི། གར་མའི་རྔ་སྐེད་ཉག་གམ་མུ་ཀུཎྜ་བཞི། བདུག་པ་མའི་ཟངས་དུང་ངམ་རུ་དུང་བཞི། མེ་ཏོག་མའི་ལ་རྔ་བོ་ཆེ་བཞི། མར་མེ་མའི་ལ་རྔ་དྲ་བ་ཅན་བཞི། དྲི་ཆབ་མའི་ལ་རྔ་དྷ་ཀ་བཞིས་བསྐོར་བར་བྲི་བར་བྱའོ། །ཕྱི་ནང་གི་སྒོ་བ་བཞི་དང་བསྐལ་བཟང་རྣམས་ནི། སྔར་དང་འདྲའོ། །འགྲེལ་པ་ལས། ཕྱིའི་རྡོ་རྗེའི་རིགས་རྣམས་དགོད་པ་ནི། རེ་ཞིག་འདིར་བཤད་པར་མི་བྱ་སྟེ། དེ་དག་གི་རང་གི་དཀྱིལ་འཁོར་བཞིས་ཕྱིས་འཆད་པར་འགྱུར་རོ།།ཞེས་གསུངས་པས།འཇིག་རྟེན་པ་རྣམས་འགོད་པར་འདོད་པ་ནི། ནོར་བར་མངོན་ནོ། །དེ་ལྟར་ཕྱག་རྒྱ་ཐམས་ཅད་ཀྱི་གདན་ནི།ཁ་ཁྱེར་གསུམ་པའི་ཁྲི་ལ་པད་མ་དང་ཟླ་བའི་སྟེང་དུ་བྲི་ཞིང་། ཐམས་ཅད་ཀྱང་འོད་ཟེར་འབར་བས་བསྐོར་བ་བྲིའོ། །འདིར་ཁ་ཅིག །དབུས་སུ་རྡོ་རྗེ་དབྱིངས་ཀྱི་དབང་ཇིག་མ་བྲི་བར་འདོད་པ་ནི། ནོར་ཏེ། འགྲེལ་པར་རྣམ་105

སྣང་གི་ཕྱག་རྒྱ་ཆེན་པོ་བྲི་བར་བཤད་པའི་ཕྱིར་རོ། །གསུམ་པ་ཆོས་ཀྱི་ཕྱག་རྒྱ་གཙོ་བོར་གྱུར་པའི་ཆོས་ཀྱི་དཀྱིལ་འཁོར་ནི།དཀྱིལ་འཁོར་སྔར་དང་འདྲ་བའི་དབུས་རྣམ་སྣང་གི་གནས་སུ་སེངྒེའི་གདན་གྱི་སྟེང་དུ་རྡོ་རྗེ་རྩེ་ལྔ་བ་འབར་བ་ཆུར་ཉལ་ཏེ་བྲིས་ལ། དེའི་སྟེང་དུ་རྣམ་སྣང་ཏིང་ངེ་འཛིན་ལ་སྙོམས་པར་ཞུགས་པ།ཕྱག་གཉིས་རྡོ་རྗེ་བསྡམས་པའི་སྙིང་གའི་ཕྱི་རོལ་གྱི་ཕྱོགས་སུ་རྡོ་རྗེ་ཕྲ་མོ་བསྣམས་པ། དེའི་ཕྱོགས་བཞིར་སྔར་བཞིན་དུ་སེམས་མ་བཞིའི་མཚན་མ་བྲི། དེ་བཞིན་དུ་རྡོ་རྗེ་རྒྱུ་མཛད་ལ་སོགས་པ་ཐམས་ཅད་ཇི་སྐད་རྡོ་རྗེ་དབྱིངས་སུ་བཤད་པ་དང་་་་་་་་མཐུན་པའི་གདན་གྱི་སྟེང་དུ་རྡོ་རྗེ་རྩེ་ལྔ་བ་ཆུར་ཉལ་བའི་དབུས་སུ་ཆུད་་་་་་པར་ལྷ་ཐམས་ཅད་ཏིང་ངེ་འཛིན་ལ་སྙོམས་པར་ཞུགས་པ། རྡོ་རྗེ་སྐྱིལ་ཀྲུང་གིས་བཞུགས་པ། ཕྱག་གཉིས་རྡོ་རྗེ་བསྡམས་པས་རང་རང་གི་ཕྱག་མཚན་སྙིང་གར་བསྣམས་པའོ། །ཕྱག་མཚན་རྣམས་ཀྱང་འབར་བས་འཁྲིགས་པའི་འོད་མངའ་བའོ། །བཞི་པ་ལས་ཀྱི་ཕྱག་རྒྱ་གཙོ་བོར་གྱུར་པའི་ལས་ཀྱི་དཀྱིལ་འཁོར་ནི་དཀྱིལ་འཁོར་སྔར་དང་འདྲ་བ་ལས་དབུས་རྣམ་སྣང་སེམས་མ་་་་་་བཞིའི་མཚན་མ་དང་བཅས་པ་དང་། ཕྱོགས་བཞིའི་ལེ་ཚེའི་དབུས་ཀྱི་ཧཱུཾ་མཛད་བཞི་པོ་སོགས་སྔར་དང་འདྲ། རྡོ་རྗེ་སེམས་དཔའ་ནས་བསྐལ་བཟང་གི་བར་ཐམས་ཅད་ཀྱང་སྐུ་མདོག་ཕྱག་མཚན་ལ་སོགས་དཀྱིལ་འཁོར་ཆེན་པོ་དང་འདྲ་བའི་ལྷ་མོར་བྲིའོ། །དཀྱིལ་འཁོར་བཞི་གའི་ཧཱུཾ་མཛད་བཞིའི་གདན་ལ་གླང་པོ་ཆེ་དང་། རྟ་དང་། རྨ་བྱ་དང་། ནམ་མཁའ་ལྡིང་གི་གདན་འདིར་དངོས་སུ་མ་གསུངས་ཀྱང་། ཕྱག་རྒྱ་བཞི་པའི་དཀྱིལ་འཁོར་ལས་གསལ་བར་གསུངས་པས་དོན་གྱིས་ཐོབ་བོ། །པད་གདན་བཤད་ཅིང་ཟླ་106

གདན་མ་བཤད་པ་རྣམས་ལ་ཡང་ཟླ་གདན་ཐོབ་ཅིང་། ཟླ་གདན་བཤད་ཅིང་། པད་གདན་མ་བཤད་པ་རྣམས་ལའང་པད་གདན་དོན་གྱིས་ཐོབ་བོ །གཉིས་པ་ལ་ལྔ་ལས། དང་པོ་རྣམ་སྣང་ཕྱག་རྒྱ་བཞི་པའི་དཀྱིལ་འཁོར་ནི།ཕྱིའི་དཀྱིལ་འཁོར་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་དང་འདྲ་བ་ལས། ཁྱད་པར་ཉེ་བའི་ཁྱམས་ཕྱིའི་རྡོ་རྗེ་རིགས་ཀྱི་སྣམ་བུ་མེད་པར་བྱའོ། །ཁ་ཅིག་འདི་ཕྱག་རྒྱ་བཞི་པའི་དཀྱིལ་འཁོར་ལྔ་པོ་འདི་སྒོ་རྐྱང་དུ་འདོད་པ་ནི། མི་འཐད་དེ། རྒྱུད་ལས། རྡོ་རྗེ་དབྱིངས་དང་འདྲ་བས་ན་ཞེས་དུམ་བུ་དང་པོའི་ཕྱག་རྒྱ་བཞི་པའི་དཀྱིལ་འཁོར་དང་འདྲ་བར་བཤད་ལ།དཀྱིལ་འཁོར་ཆེན་པོའི་ཚུལ་དུ་ནི། དཀྱིལ་འཁོར་ཐམས་ཅད་སྲད་བུ་བྲེ། །ཞེས་པའི་འགྲེལ་པར། འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་བཞིན་དུ། དཀྱིལ་འཁོར་ཐམས་ཅད་ཀྱི་ཐིག་ཀྱང་བཏབ་ལ། ཉེ་བའི་ཁྱམས་སྤངས་པའི་འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོ་བཞིན་དུ་བྲི་བར་བྱའོ། །ཞེས་རྡོ་རྗེ་རིགས་ཀྱི་སྣམ་བུ་མེད་པ་གཞེན་སྔར་དང་འདྲ་བར་གསུངས་པའི་ཕྱིར་རོ། །དེ་ལ་དབུས་སུ་འཇིག་རྟེན་བྱུགསུམ་རྒྱལ་དུ་བཤད་པ་དང་འདྲ་བའི་རྣམ་སྣང་ངོ་། །ཤར་དུ་རྡོ་རྗེ་ཧཱུཾ་མཛད་ཀྱི་གནས་སུ་གླང་པོ་ཆེའི་གདན་ལ་ཟླ་བའི་དཀྱིལ་འཁོར་ལ་མདུང་་་་་གསུམ་པའི་སྟེང་དུ་རྡོ་རྗེ་རྒྱུ་མཛད་ཀྱི་རྡོ་རྗེ་རྩེ་ལྔ་པ་འབར་བ། རིན་ཆེན་འབྱུང་གི་གནས་སུ་རྟའི་གདན་ལ་ཟླ་བའི་དཀྱིལ་འཁོར་གྱི་སྟེང་དུ་འཁོར་ལོ་རྩིབས་བརྒྱད་པའི་ལྟེ་བར་རྡོ་རྗེ་རིན་པོ་ཆེའོ། །འོད་དཔག་མེད་ཀྱི་གནས་སུ་རྨ་བྱའི་གདན་དང་ཟླ་བའི་དཀྱིལ་འཁོར་ལ་པད་མ་འདབ་བརྒྱད་ལ་རྡོ་རྗེ་་་་པད་མའོ། །དོན་གྲུབ་ཀྱི་གནས་སུ་མཁའ་ལྡིང་གི་གདན་དང་ཟླ་བའི་དཀྱིལ་107

འཁོར་ལ་བརྒྱ་བྱིན་གྱི་རྡོ་རྗེ་རྩེ་གསུམ་པ་མགོ་ཤར་དུ་བལྟས་པའི་སྟེང་དུ་སྣ་ཚོགས་རྡོ་རྗེ།
 དེ་ལ་སྣ་ཚོགས་རྡོ་རྗེ་ཕྲ་མོས་བསྐོར་བ་བྲིའོ། །ཁ་ཅིག་ནི། འདི་བཞི་སེམས་མ་བཞིར་འདོད་དེ། འགྲེལ་པ་ནས་ཧཱུཾ་མཛད་བཞིར་བཤད་པ་དང་འགལ་ལོ། །གཉིས་པ་རྡོ་རྗེ་ཧཱུཾ་མཛད་ཕྱག་རྒྱ་བཞི་པ་ནི། དཀྱིལ་འཁོར་སྔར་དང་འདྲ་བའི་དབུས་སུ་རྡོ་རྗེ་ཧཱུཾ་མཛད། དེ་བཞིན་གཤེགས་པ་བཞིའི་གནས་སུ། ཤར་དུ་ཁྲོ་བོ་རྡོ་རྗེ་སེམས་དཔའ། ལྷོར་རྒྱལ་པོ། བྱང་དུ་ཆགས་པ།ནུབ་ཏུ་ལེགས་པ་རྣམས་ཀྱི་ཕྱག་མཚན་འཇིག་རྟེན་གསུམ་རྒྱལ་གྱི་གཟུངས་དཀྱིལ་དུ་བཤད་པ་དང་འདྲ་བར་བྲིའོ། །གསུམ་པ་རིན་ཆེན་རྒྱུ་མཛད་ཕྱག་རྒྱ་བཞི་བ་ནི། དབུས་སུ་རིན་ཆེན་ཧཱུཾ་མཛད། སངས་རྒྱས་བཞིའི་གནས་སུ།ཤར་དུ་ཁྲོ་གཉེར་ཅན། ལྷོར་ཉི་མ། བྱང་དུ་རྒྱལ་མཚན། ནུབ་ཏུ་བཞད་པ་རྣམས་ཀྱི་ཕྱག་རྒྱའོ། །བཞི་བ་ཆོས་ཀྱི་རྒྱུ་མཛད་ཕྱག་བཞི་པ་ནི། དབུས་སུ་ཆོས་ཀྱི་རྒྱུ་མཛད་བྲིའོ། །སངས་རྒྱས་བཞིའི་གནས་སུ། ཤར་དུ་རྡོ་རྗེ་ཆོས།ལྷོར་རྣོན་པོ། བྱང་དུ་རྒྱུ། ནུབ་ཏུ་སྨྲ་བའི་ཕྱག་རྒྱ་བྲིའོ། །ལྔ་པ་ལས་ཀྱི་རྒྱུ་མཛད་ཕྱག་རྒྱ་བཞི་པ་ནི། དབུས་སུ་ལས་ཀྱི་ཧཱུཾ་མཛད་བྲིའོ། །ཤར་དུ་རྡོ་རྗེ་ལས། ལྷོར་གོ་ཆ། བྱང་དུ་གཏུམ་པོ། ནུབ་ཏུ་ཁུ་ཚུར་རྣམས་ཕྱག་རྒྱ་བྲིའོ། །དེ་ལ་གཙོ་བོ་ལྔའི་ཕྱག་རྒྱ་ཆེན་པོ་ནི། འཇིག་རྟེན་གསུམ་རྒྱལ་གྱི་ཕྱག་རྒྱ་དང་འདྲ་ལ། གཞན་རྣམས་ཀྱི་ཕྱག་རྒྱ་ནི། དེའི་གཟུངས་དཀྱིལ་དུ་བསྟན་པ་ལྟར་བྲིའོ། །གསུམ་པ་རྡོ་རྗེ་རྒྱུ་མཛད་ཀྱི་ཕྱག་རྒྱ་གཅིག་པའི་དཀྱིལ་འཁོར་ནི།དཀྱིལ་འཁོར་ཕྱག་རྒྱ་བཞི་པ་དང་འདྲ་བར་བྲིས་ལ། དབུས་སུ་གླང་པོ་ཆེའི་སྟེང་དུ་ཟླ་བའི་དཀྱིལ་འཁོར་དེའི་སྟེང་དུ་རྡོ་རྗེ་རྒྱུ་མཛད་ཞལ་བཞི་ཕྱག་་་་་་་་བརྒྱད་པའམ།ཞལ་གཅིག་ཕྱག་གཉིས་པ་སྔར་བཤད་པ་ལྟར་བྲིའོ།།108

གཉིས་པ་ཕྱིའི་རྡོ་རྗེ་རིགས་ཀྱི་དཀྱིལ་འཁོར་ལ། རྩ་གཟུངས་ཆོས་ལས་བཞི་ལས། དང་པོ་ཕྱག་རྒྱ་ཆེན་པོ་གཙོ་བོར་གྱུར་པའི་དཀྱིལ་འཁོར་ཆེན་པོ་ནི། ཚངས་ཟུར་རྣམས་ལེགས་པར་བཏབ་ལ། དེ་ལ་ཐིག་ཟླུམ་པོས་ཕྱིའི་དཀྱིལ་འཁོར་གྱི་རྩ་བའི་ཐིག་གདབ་བོ། །དེའི་ནང་དུ་དེའི་ཕྱེད་ཀྱིས་དཀྱིལ་འཁོར་གཉིས་པའི་རྩ་བའི་ཐིག་གདབ་བོ། །དེའི་ནང་དུ་དེའི་བྱེད་ཀྱིས་ནང་གི་དཀྱིལ་འཁོར་གྱི་རྩ་བའི་ཐིག་གདབ་བོ། །དེ་ཐམས་ཅད་ལ་སྒོ་བཞི་བཞི་དང་འབྲེལ་བའི་གཞལ་ཡས་ཁང་གི་རྒྱན་ཐམས་ཅད་སྔར་དང་་་་་་འདྲ་བ་ལས། ཁྱད་པར་ནི། སྐུམ་པོ་མཚམས་རྣམས་སུ་རི་མོ་བཞི་རྡོ་རྗེ་རྩེ་གཅིག་པ་ལྟ་བུ་བྱ་བའོ། །སྒོ་ཐམས་ཅད་ཀྱང་རྟ་བབས་དང་ལྡན་པ། དཀྱིལ་འཁོར་ནང་མའི་ནང་དུ་སྔར་དང་འདྲ་བར་གདུང་ཟླུམ་པོ་ཀ་བ་བརྒྱད་དང་བཅས་པ་དགོས་པར་གོང་མ་དག་བཞེད་དོ།དཀྱིལ་འཁོར་གྱི་ནང་གི་དབུས་སུ་རྣམ་སྣང་ཁམས་གསུམ་རྣམ་རྒྱལ་དུ་བཤད་པ་ལྟ་བུའོ། །ཕྱོགས་བཞིའི་ལེ་ཚེ་ལ་རྒྱུ་མཛད་བཞི་ཡང་སྔར་བཞིན་ནོ། འདི་ལ་ཁ་ཅིག། ཧཱུཾ་མཛད་བཞི་ལ་སེམས་དཔའ་བཅུ་དྲུག་གི་འཁོར་དང་བཅས་པ་བྲི་བར་འདོད་པ་ནི། མི་འཐད་དེ། རྒྱུད་ལས་།རྒྱུ་མཛད་བཞི་བྲི་བའི་རིགས་པ་ལས་མ་གསུངས་ཤིང་།འགྲེལ་པར་སེམས་དཔའ་བཅུ་དྲུག་གི་བྲི་བའི་རིགས་པ་གོང་འོག་ཏུ་ཁ་་་་་་་་འཕངས་བསྟན་པའང་མེད་པའི་ཕྱིར་དང་། བླ་མ་གོང་མས་ཀྱང་དཔེ་ཆུང་ལ་སེམས་དཔའ་བཅུ་དྲུག་བཀོད་པ་མེད་པའི་ཕྱིར། ཚོན་གྱི་སྐབས་ནས་རྣམ་པར་སྣང་མཛད་ལ་སོགས་པ་ནས་རྡོ་རྗེ་འབེབས་པའི་བར་གྱི་གནས་་་་་རྣམས་སུ་བྲི་བར་བྱའོ། །ཞེས་པས། སེམས་དཔའ་བཅུ་དྲུག་བསྡུས་པ་ཡང་མ་ཡིན་ཏེ། བསྡུས་པའི་ཤེས་བྱེད་གཞན་མེད་པའི་ཕྱིར་དང་། སེམས་དཔའ་109

བཅུ་དྲུག་ལས་བསྡུ་རྒྱུ་གཞན་མེད་པ་མ་ཡིན་པའི་ཕྱིར་རོ། །འོག་གཟུངས་དཀྱིལ་དུའང་སེམས་དཔའ་བཅུ་དྲུག་གི་མཚན་མ་འགོད་པར་མ་བཤད་་་་་་་པའི་ཕྱིར་རོ། །དཀྱིལ་འཁོར་གཉིས་པའི་ཤར་དུ་སྒྱུ་མ་རྡོ་རྗེ་དང་། རྡོ་རྗེ་དྲིལ་བུ་དང་། ཐུབ་པ་རྡོ་རྗེ་དང་། རྡོ་རྗེ་མཚོན་ཆའོ། །ལྷོར་རྡོ་རྗེ་འཁྱིལ་བ་དང་། རྡོ་རྗེ་འོད་དང་། རྡོ་རྗེ་དབྱུག་པ་དང་། རྡོ་རྗེ་སེར་སྐྱ་རྣམས་སོ། །འདིའི་ཤར་སྒོར་རྡོ་རྗེ་གླང་སྣ། ལྷོ་སྒོར་རྡོ་རྗེ་ཕྲེང་བ། ནུབ་སྒོར་རྡོ་རྗེ་དབང་།བྱང་སྒོར་རྒྱལ་བ་རྡོ་རྗེའོ། །ཡང་ནུབ་ཕྱོགས་སུ་ཕོ་ཉ་རྡོ་རྗེ་གཏུན་ཤིང་།འཇིག་རྟེན་གསུམ་རྒྱལ་གྱི་རྩ་དཀྱིལ་དུ་ཕོ་ཉ་རྡོ་རྗེ་ཐོ་བ་ཟེར། རྡོ་རྗེ་རླུང་། རྡོ་རྗེ་མེ།རྡོ་རྗེ་འཇིགས་པའོ། །བྱང་དུ་རྡོ་རྗེ་མཆེ་བ། རྡོ་རྗེ་དུས། རྡོ་རྗེ་བགེགས་ཀྱི་གཙོ་བོ། རྡོ་རྗེ་ཀླུའོ། །རིམ་པ་གསུམ་པ་ལ་དབང་ལྡན་གྱི་མཚམས་ནས་བརྩམས་ཏེ་ཤར་ཕྱོགས་སུ་དཀའ་བཟློག་མ། རྡོ་རྗེ་གསེར་མ། རྡོ་རྗེ་གཞོན་ནུ་མ། རྡོ་རྗེ་འཇུ་བ་མ། རྡོ་རྗེ་ཞི་བ་མ། རྡོ་རྗེ་ཁུ་ཚུར་མའོ། །མེ་ནས་བརྩམས་ཏེ་འཇིགས་མ་དང་། རྡོ་རྗེ་བདུད་རྩི་མ་དང་། རྡོ་རྗེ་མདངས་མ་དང་། རྡོ་རྗེ་ཟ་བ་མ་དང་། རྡོ་རྗེ་དབྱིག་མཆོག་མ་དང་། རྡོ་རྗེ་རྐེད་ཆིངས་མའོ། །བདེན་བྲལ་ནས་བརྩམས་ཏེ་དཔལ་མོ་དང་། རྡོ་རྗེ་ཕོ་ཉ་མོ་དང་། རྡོ་རྗེ་ཤུགས་མ་དང་། རྡོ་རྗེ་བགོ་བ་མ་དང་། རྡོ་རྗེ་འབར་བ་མ་དང་། རྡོ་རྗེ་འབྱོར་མའོ། །ནུབ་བྱང་ནས་བརྩམས་ཏེ་དབྱངས་ཅན་མ་དང་། རྡོ་རྗེ་ཁ་བ་དང་། རྡོ་རྗེ་དུས་དང་། རྡོ་རྗེ་དབང་མོ་དང་། རྡོ་རྗེ་རུལ་བ་མོ་དང་། རྡོ་རྗེ་ཆུ་སྲིན་མའོ། །ཕྱི་ནང་གཉིས་གའི་སྒོར་རྡོ་རྗེ་ལྕགས་ཀྱུ་ལ་སོགས་པ་བཞིའོ། །དེ་རྣམས་ཀྱི་གདན་དང་སྐུ་མདོག་ཕྱག་མཚན་རྣམས་འཇིག་རྟེན་གསུམ་རྒྱལ་གྱི་དཀྱིལ་་་་འཁོར་དུ་བཤད་པ་བཞིན་ནོ། །110

གཉིས་པ་དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་་་་་འཁོར་ནི། དཀྱིལ་འཁོར་གྲུ་བཞི་པ་སྒོ་སྦྲག་སྒོ་རེ་རེ་ལས་མེད་པས་དེ་ཕྱི་མའི་སྒོ་བྱང་དུ་བསྟན་པ་ནང་མའི་སྒོ་ཤར་དུ་བསྟན་པ། ཕྱིའི་དཀྱིལ་འཁོར་གྱི་སུམ་གཉིས་ནང་གི་དཀྱིལ་འཁོར་ལ་ཡོད་པ་བྲིས་ལ། ནང་གི་དཀྱིལ་འཁོར་གྱི་ཕྱེད་གྲུ་བཞི་བཅད་པ་ལ། དབུས་སུ་སེངྒེ་དང་ཟླ་བའི་གདན་ལ་རྣམ་སྣང་འཇིག་རྟེན་གསུམ་རྒྱལ་དུ་གསུངས་པ་ལྟ་བུའོ། །དེའི་ཤར་དུ་གླང་པོ་ཆེ་དང་ཟླ་བ་ལ་མདུང་རྩེ་གསུམ་པའི་སྟེང་དུ་རྡོ་རྗེ་རྩེ་ལྔ་པའོ། །ལྷོར་རྟ་དང་ཟླ་བའི་སྟེང་དུ་འཁོར་ལོའི་ལྟེ་བར་རྡོ་རྗེ་རིན་པོ་ཆེའོ། །ནུབ་ཏུ་རྨ་བྱ་དང་ཟླ་བའི་སྟེང་དུ་པད་མ་འདབ་བརྒྱད། དེའི་སྟེང་དུ་རྡོ་རྗེ་པད་མའོ། །བྱང་དུ་མཁའ་ལྡིང་དང་ཟླ་བ་ལ་དབང་པོའི་རྡོ་རྗེ། དེའི་སྟེང་དུ་མདུང་རྩེ་གསུམ། རྩེ་གསུམ་ལ་ཟེར། དེའི་སྟེང་དུ་སྣ་ཚོགས་རྡོ་རྗེ། དེ་ལ་སྣ་ཚོགས་རྡོ་རྗེ་ཕྲ་མོས་བསྐོར་བའོ། །གྲུ་བཞིར་བཅད་པའི་ཕྱི་རོལ་གྱི་ཁྱམས་ཀྱི་ཕྱོགས་བཞི་རུ་རྡོ་རྗེ་རྩེ་ལྔ་པ་འབར་བ། ཕྱོགས་བཞི་དབུས་ཀྱི་ཆ་དང་ལྡན་པར་བྲི། རྡོ་རྗེ་དེའི་ཤར་་ཕྱོགས་ཀྱི་དབུས་ཀྱི་རྡོ་རྗེ་དེའི་བྱང་ཕྱོགས་སུ་སྒྱུ་མ་རྡོ་རྗེའི་འཁོར་ལོ། །དེར་ཡང་རྡོ་རྗེ་དྲིལ་བུའི་དྲིལ་བུ། རྡོ་རྗེ་ཕྱག་རྒྱ་དེའི་ལྷོ་ཕྱོགས་སུ་ཐུབ་པ་རྡོ་རྗེའི་དབྱུག་པ། ཡང་རྡོ་རྗེས་མཚན་པའི་རྡོ་རྗེའོ། །ལྷོའི་རྡོ་རྗེ་ཤར་ཕྱོགས་སུ་འཁྱིལ་ ཅིབའི་ཉི་མའི་དཀྱིལ་འཁོར། ཡང་རྡོ་རྗེ་འོད་ཀྱི་ཟླ་བའི་དཀྱིལ་འཁོར། རྡོ་རྗེ་དེའི་ནུབ་ཏུ། རྡོ་རྗེ་དབྱིག་པའི་བེར་ག རྡོ་རྗེ་སེར་སྐྱའི་ཁར་མི་རོ་ཟ་བའོ། །ནུབ་ཀྱི་རྡོ་རྗེའི་ལྷོར། རྡོ་རྗེ་གཏུན་ཤིང་རྩ་དཀྱིལ་ཕོ་ཉ་རྡོ་རྗེ་ཐོ་བ་ཟེར།གི་གཏུན་ཤིང་། རྡོ་རྗེ་རླུང་གི་བ་དན་ནོ། །རྡོ་རྗེ་དེའི་བྱང་དུ། རྡོ་རྗེ་མེའི་དབྱུག་གུ། རྡོ་རྗེ་འཇིགས་བྱེད་ཀྱི་བེ་ཅོན་ནོ། །བྱང་གི་རྡོ་རྗེའི་ནུབ་ཏུ་རྡོ་རྗེ་ལྕགས་ཀྱུའི་111

ལྕགས་ཀྱུ།རྡོ་རྗེ་དུས་ཀྱི་གཤིན་རྗེའི་དབྱུག་པ།རྡོ་རྗེ་དེའི་ཤར་དུ་བགེགས་ཀྱི་གཙོ་བོའི་དགྲ་སྟ། རྡོ་རྗེ་ཀླུའི་སྦྲུལ་ཞགས་སོ། །ནང་གི་སྒོ་ལ། རྡོ་རྗེ་གླང་སྣ་དང་། རྡོ་རྗེ་ཕྲེང་བ། ནང་གི་མཚམས་བཞིར་ཤར་ལྷོར་འཇིགས་མ། ལྷོ་ནུབ་ཏུ་དཔལ་མོ། ནུབ་བྱང་དུ་སྒྲའི་དབང་མོ། བྱང་ཤར་དུ་དཀའ་བཟློག་མ།ཡང་ཕྱིའི་དཀྱིལ་འཁོར་གྱི་མེ་མཚམས་སུ་འཇིགས་མའི་རལ་གྲི བདེན་བྲལ་དུ་དཔལ་མོའི་པདྨོ། རླུང་དུ་སྒྲའི་དབང་མོའི་པི་ཝཾ། དབང་ལྡན་དུ་བགྲོད་དཀའ་མའི་པ་ཊི་ལྡེ་མེད་སུ་བྲི་བར་བྱའོ། །ཕྱིའི་དཀྱིལ་འཁོར་གྱི་ཁྱམས་ལ།ཤར་དུ་དབང་ལྡན་ནས་བརྩམས་ཏེ་སྒྱུ་མ་རྡོ་རྗེ་དང་། རྡོ་རྗེ་དྲིལ་བུ་དང་།ཐུབ་པ་རྡོ་རྗེ་དང་།རྡོ་རྗེ་མཚོན་ཆའོ།།ལྷོ་རུ་མེ་ནས་བརྩམས་ཏེ་རྡོ་རྗེ་འཁྱིལ་བ་དང་། རྡོ་རྗེ་འོད་དང་། རྡོ་རྗེ་དབྱུག་པ་དང་། རྡོ་རྗེ་སེར་སྐྱའོ། །ནུབ་ཏུ་བདེན་བྲལ་ནས་བརྩམས་ཏེ་རྡོ་རྗེ་གཏུན་ཤིང་དང་། རྡོ་རྗེ་རླུང་དང་། རྡོ་རྗེ་མེ་དང་།རྡོ་རྗེ་འཇིགས་བྱེད་རྣམས་སོ། །བྱང་དུ་རླུང་ནས་བརྩམས་ཏེ། རྡོ་རྗེ་ལྕགས་ཀྱུ་དང་། རྡོ་རྗེ་དུས་དང་། རྡོ་རྗེ་བགེགས་ཀྱི་གཙོ་བོ་དང་། རྡོ་རྗེ་ཀླུའོ། །ཕྱིའི་སྒོ་ལ་རྡོ་རྗེ་དབང་དང་། རྒྱལ་བ་རྡོ་རྗེའོ། །ཕྱིའི་ཁྱམས་ཀྱི་ལྷ་འདི་རྣམས་རྒྱུད་ལས། ཕྱི་ཡི་དཀྱིལ་འཁོར་རྣམས་སུ་ནི།།ལྷ་མོ་རྣམས་ཀྱང་བྲེ་བར་བྱ། །ཞེས་གསུངས་པས་ལྷ་མོར་འབྱུང་དགོས་པ་ལ། འགྲེལ་པར་ལྷ་མོའི་གསལ་ཁ་མ་བྱུང་ཞིང་། བླ་མ་ཁ་ཅིག་ཀྱང་ལྷ་བོར་བཞེད་པར་སྣང་བས་བརྟག་པར་བྱའོ། །གསུམ་པ་ཆོས་ཀྱི་ཕྱག་རྒྱ་གཙོ་བོར་གྱུར་པ་ཆོས་ཀྱི་དཀྱིལ་འཁོར་ནི།དཀྱིལ་འཁོར་སྒོ་སྦྲག་འཇིག་རྟེན་གསུམ་རྒྱལ་དང་འདྲ་བ་ལ་ཁྱད་པར་ཟླུམ་པོ་བྱས་པའི་དབུས་སུ། སེང་གེའི་གདན་ལ་ཡེ་ཤེས་རྡོ་རྗེའི་སྟེང་དུ་རྣམ་པར་112

སྣང་མཛད་རྡོ་རྗེ་སྐྱིལ་ཀྲུང་བཅས་ཏེ། སྙིང་གའི་ཕྱི་རོལ་་གྱི་ཕྱོགས་སུ་ནས་འབྲས་ཙམ་གྱི་རྡོ་རྗེ་ཕྲ་མོའི་མཚན་མ་བཞག་ལ། རྡོ་རྗེ་བསྡམས་པ་བཀན་ཏེ།སྐྱིལ་ཀྲུང་གི་སྟེང་དུ་སྣོད་འཛིན་པའི་ཚུལ་དུ་བཞག་ནས་མགྲིན་པ་བཀུག་ལ་སྣའི་རྩེ་མོར་གཏད་པའི་ལུས་དྲང་པོར་བསྲང་བ་བྲིའོ། །རྡོ་རྗེ་རྒྱུ་མཛད་ལ་སོགས་པ་ནས་ཀླུ་རྡོ་རྗེ་ལ་ཐུག་གི་བར་ཏིང་ངེ་འཛིན་ལ་སྙོམས་པར་བཞུགས་པ་དེ་བཞིན་དུ་བྲི་བའོ། །དེའི་བར་དུ་གླང་པོ་ཆེའི་གདན་གྱི་སྟེང་དུ་རྡོ་རྗེ་རྒྱུ་མཛད། དེའི་ཞབས་དང་ཉེ་བའི་མདུན་མཚམས་སུ་རྡོ་རྗེའི་རིག་པ་མཆོག་དྲག་པོ་ལྷོར་རྟ་ལ་རིན་ཆེན་ཧཱུཾ་མཛད། ནུབ་ཏུ་རྨ་བྱ་ལ་ཆོས་ཀྱི་ཧཱུཾ་མཛད། བྱང་དུ་མཁའ་ལྡིང་ལ་ལས་ཀྱི་ཧཱུཾ་མཛད། ནང་གི་སྒོ་བཞི་ར་སྒོ་བ་ལྕགས་ཀྱུ་ལ་སོགས་པ་བཞིའོ། །ཕྱིའི་དཀྱིལ་འཁོར་གྱི་ཁྱམས་ལ་ཤར་དུ་སྒྱུ་མ་རྡོ་རྗེ། རྡོ་རྗེ་དྲིལ་བུ། ཐུབ་པ་རྡོ་རྗེ། རྡོ་རྗེ་མཚོན་ཆའོ། །ལྷོར་རྡོ་རྗེ་འཁྱིལ་བ།རྡོ་རྗེ་འོད། རྡོ་རྗེ་དབྱུག་པ། རྡོ་རྗེ་སེར་སྐྱའོ།་སྨུག་།ནུབ་ཏུ་རྡོ་རྗེ་གཏུན་ཤིང་།རྡོ་རྗེ་རླུང་། རྡོ་རྗེ་མེ། རྡོ་རྗེ་འཇིགས་བྱེད་དོ།།བྱང་དུ་རྡོ་རྗེ་ལྕགས་ཀྱུ། །རྡོ་རྗེ་དུས།རྡོ་རྗེ་བགེགས་ཀྱི་གཙོ་བོ།།རྡོ་རྗེ་ཀླུའོ།།ཕྱིའི་དཀྱིལ་འཁོར་གྱི་ཤར་སྒོར་རྡོ་རྗེ་གླང་སྣ། ལྷོར་རྡོ་རྗེ་ཕྲེང་བ། ནུབ་ཏུ་རྡོ་རྗེ་དབང་། བྱང་དུ་རྒྱལ་བ་རྡོ་རྗེའོ། །བཞི་པ་ལས་ཀྱི་ཕྱག་རྒྱ་གཙོ་བོར་གྱུར་པའི་ལས་ཀྱི་དཀྱིལ་འཁོར་ནི།དཀྱིལ་འཁོར་འདི་ཉིད་ཀྱི་གཟུངས་དཀྱིལ་དང་འདྲ་བར་བྲིས་ལ། དེའི་དབུས་གྲུ་བཞིར་བཅད་པའི་དབུས་སུ། རྡོ་རྗེ་རིག་དྲག་པོ་པ་དམ་པ་རང་གི་ཆུང་མ་དང་བཅས་པ་གར་བྱེད་པའི་སྦྱོར་བས་གནས་པ་བྲི། དེའི་ཤར་སྒོར་སྒེག་མོ། ལྷོ་ནུབ་ཏུ་ཕྲེང་བ་མ། ནུབ་བྱང་དུ་གླུ་མ། བྱང་ཤར་དུ་གར་མའོ། །དེའི་ཕྱི་རོལ་གྱི་ཁྱམས་ལ། ཕྱོགས་བཞིའི་དབུས་སུ་རྡོ་རྗེ་རྩེ་ལྔ་པ་འབར་113

བའོ། །ཤར་གྱི་རྡོ་རྗེ་བྱང་དུ་རྡོ་རྗེ་སེར་དང་རྡོ་རྗེ་གཞོན་ནུ་མ། ལྷོར་རྡོ་རྗེ་ཞི་བ་མ་དང་། རྡོ་རྗེ་ཁུ་ཚུར་མ་དང་། ལྷོའི་རྡོ་རྗེ་ཤར་དུ། རྡོ་རྗེ་བདུད་རྩི་དང་།རྡོ་རྗེ་འོད། ནུབ་ཏུ་རྡོ་རྗེ་དབྱུག་པ་དང་། རྡོ་རྗེ་རྐེད་ཆིངས་མ། ནུབ་ཀྱི་རྡོ་རྗེའི་ལྷོར། རྡོ་རྗེ་ཕོ་ཉ་མ་དང་། རྡོ་རྗེ་མགྱོགས་མ། བྱང་དུ་རྡོ་རྗེ་འབར་མ་དང་།རྡོ་རྗེ་འཕྱོར་མ།བྱང་གི་རྡོ་རྗེའི་ནུབ་ཏུ། རྡོ་རྗེ་དབང་དང་།རྡོ་རྗེ་དུས།ཤར་དུ་རྡོ་རྗེ་རུལ་པ་མ་དང་། རྡོ་རྗེ་ཆུ་སྲིན་མའོ། །དེའི་མཚམས་སུ་འཇིགས་མ། བདེན་བྲལ་དུ་དཔལ་མོ། རླུང་དུ་དབྱངས་ཅན་མ། དབང་ལྡན་དུ་དཀའ་ཟློག་མའོ། །དཀྱིལ་འཁོར་དེའི་སྒོའི་དབུས་སུ་རྡོ་རྗེ་འཇུ་བ་མ་དང་། རྡོ་རྗེ་ཟ་བ་མོ། ཕྱི་རོལ་དཀྱིལ་འཁོར་གྱི་ལྷའི་སྣམ་བུའི་ཤར་དུ་དབུས་ཀྱི་ཆ་ལ་རྡོ་རྗེ་ཧཱུཾ་མཛད།དེའི་བྱང་དུ་ཁྲོ་བོ་རྡོ་རྗེ་སེམས་དཔའ་དང་རྒྱལ་པོ།ལྷོར་ཆགས་པ་དང་ལེགས་པ། ལྷོའི་དབུས་སུ་རིན་ཆེན་ཧཱུཾ་མཛད། དེའི་ཤར་དུ་རྡོ་རྗེ་རིན་ཆེན་དང་ཉི་མ། ནུབ་ཏུ་རྒྱལ་མཚན་དང་། བཞད་པའོ། །ནུབ་ཀྱི་དབུས་སུ་རྡོ་རྗེ་ཆོས་ཀྱི་ཧཱུཾ་མཛད། དེའི་གཡས་སུ་རྡོ་རྗེ་ཆོས་དང་རྣོན་པོ། གཡོན་དུ་རྒྱུ་དང་སྨྲ་བའོ། །བྱང་གི་སྣམ་བུའི་དབུས་སུ་ལས་ཀྱི་རྒྱུ་མཛད། དེའི་གཡས་སུ་རྡོ་རྗེ་ལས་དང་བསྲུང་བ། གཡོན་དུ་གནོད་སྦྱིན་དང་ཁུ་ཚུར་རོ། །དེའི་མེ་མཚམས་ཀྱི་ཆ་ལ་བདུག་པ་མ།འཇིགས་པ་མའི་ཕྱག་རྒྱའོ།།བདེན་བྲལ་དུ་མེ་ཏོག་མ་དང་དཔལ་མོའི་ཕྱག་རྒྱའོ།།རླུང་དུ་མར་མེ་དང་།དབྱངས་ཅན་མའི་ཕྱག་རྒྱའོ། །དབང་ལྡན་དུ་དྲི་མ་དང་དཀའ་བཟློག་མའི་ཕྱག་རྒྱའོ། །ཕྱིའི་དཀྱིལ་འཁོར་གྱི་སྒོའི་དབུས་སུ་རྡོ་རྗེ་བགོ་བ་མ་དང་། རྡོ་རྗེ་དབང་མོ། རྒྱུ་མཛད་བཞི་དང་། ཁྲོ་བོ་བཅུ་དྲུག་ནི། འཇིག་རྟེན་གསུམ་རྒྱལ་གྱི་དཀྱིལ་འཁོར་ཆེན་པོར་བཤད་པའི་ཕྱག་རྒྱ་ཆེན་པོ་བཞིན་དུ་བྲིའོ། །སྒེག་མོ་ལ་114 ་

སོགས་པ་གསང་བ་མཆོད་པ་རྣམས་དང་།རྡོ་རྗེ་རིག་པ་དམ་པ་ནས་ཆུ་སྲིན་མ་ལ་ཐུག་གི་བར་དུ། གར་དང་གར་གྱི་ལན་གྱི་ཚུལ་གྱིས་གར་བྱེད་པར་སྦྱོར་བར་བྲི་སྟེ། རྡོ་རྗེ་གསེར་ལ་སོགས་པ་རྣམས་ཀྱིས་ལུགས་འབྱུང་དུ་རང་གི་དམ་ཚིག་གི་ཕྱག་རྒྱ་གཉིས་སུ་བྱས་ཏེ་གར་བྱེད་པ་ནི།ཕྱག་རྒྱ་ཡིན་ལ། རྡོ་རྗེ་ཆུ་སྲིན་མ་ལ་སོགས་པ་ནི།ལུགས་ལྡོག་ཏུ་རང་གི་དམ་ཚིག་གི་ཕྱག་རྒྱ་གཉིས་སུ་བྱས་ནས་གར་བྱེད་པ་ནི། ཕྱག་རྒྱའི་ལན་ནོ། །དེ་དག་ཀྱང་སྔར་བཤད་པའི་ཕྱག་མཚན་དང་བཅས་པ་ཡིན་པར་མངོན་ཏེ། འགྲེལ་པ་ལས། འདིའི་མདོག་དང་ཕྱག་དང་མཚན་མ་རྣམས་ཀྱི་ངེས་པ་ནི།འཇིག་རྟེན་གསུམ་ལས་རྣམ་པར་རྒྱལ་བའི་དཀྱིལ་འཁོར་ཆེན་པོར་བསྟན་ཟིན་པས་དེ་ཉིད་དུ་ཤེས་པར་བྱའོ། །ཞེས་གསུངས་པའི་ཕྱིར་རོ། །སྒེག་མོ་ལ་སོགས་པ་འཇིག་རྟེན་གསུམ་རྒྱལ་གྱི་ཕྱག་རྒྱ་ཆེན་པོར་སྔགས་ཀྱིས་བྲི་བར་བཤད་པ་ནི། འབྲི་བའི་སྔགས་འཇིག་རྟེན་གསུམ་རྒྱལ་ལ་ཁ་འཕངས་པ་ཡིན་གྱི། ཕྱག་རྒྱ་ཆེན་པོ་རྡོ་རྗེ་གར་བྱེད་པའི་ཚུལ་གྱིས་གློག་འགྱུ་བ་ལྟ་བུར་མདུན་དུ་བསྐོར་བ་འདི་ནི། རྡོ་རྗེ་གར་བྱེད་པ་ཞེས་གྲགས་སོ། །འགྲེལ་པར།ནི། གར་བྱེད་པ་ཉིད་ཡིན་པར་འོག་ནས་གསུངས་སོ། །རྡོ་རྗེ་རིགས་ཀྱི་དཀྱིལ་འཁོར་བཞི་པོ་འདི་ལ། ཆོས་ཀྱི་དཀྱིལ་འཁོར་འཇིག་རྟེན་གསུམ་རྒྱལ་དང་འདྲ་བར་རྒྱུད་ལས་བཤད་པས་སྒོ་གཉིས་སྦྲག་རྟ་བབས་ཡོད་པ་དང་བཅས་པར་མངོན་ལ། གཞན་གསུམ་ལ་དམིགས་བསལ་མ་གསུངས་མོད་ཀྱི། བླ་མ་གོང་མ་རྣམས་བཞི་ག་རྟ་བབས་ཅན་དུ་བཞེད་དོ། །ཤོང་ས་ཡོད་ན་དེ་ལྟར་ཡིན་གྱི། ཤོང་ས་མེད་ན་མེད་པ་ལས་འོས་མེད་དོ།།དུམ་བུ་གཉིས་པའོ། །གསུམ་པ་གཏི་མུག་གི་གཉེན་པོར་གྱུར་པ་ཤེས་རབ་ཀྱི་ཕ་རོལ་115

དུ་ཕྱིན་པ་ཆོས་ཀྱི་ཕྱག་རྒྱ་གཙོ་བོར་གྱུར་པ། པད་མ་རིགས་ཀྱིས་འདུལ་བའི་སེམས་ཅན་རྗེས་སུ་གཟུང་བའི་དོན་དུ་འགྲོ་བ་འདུལ་བའི་དུམ་བུ་ལ་གསུམ།རྒྱས་པ་ལ་དགའ་བའི་དོན་དུ་དཀྱིལ་འཁོར་ཆེན་པོ་དང་།བར་མ་ལ་དགའ་བའི་དོན་དུ་ཕྱག་རྒྱ་བཞི་པ་དང་། མདོར་བསྡུས་པ་ལ་དགའ་བའི་དོན་དུ་ཕྱག་རྒྱ་གཅིག་པའི་དཀྱིལ་འཁོར་དང་གསུམ་ལས། དང་པོ་ལ། རྩ་གཟུངས་ཆོས་ལས་བཞི་ལས། དང་པོར་ཕྱག་རྒྱ་ཆེན་པོ་གཙོ་བོར་གྱུར་པ་རྩ་བའི་དཀྱིལ་འཁོར་ནི། ཕྱིའི་དཀྱིལ་འཁོར་རྡོ་རྗེ་དབྱིངས་དང་མཚུངས་པར་བྲིས་ལ།དེའི་ནང་དུ་ཕྱིའི་དཀྱིལ་འཁོར་གྱི་བྱེད་ཀྱི་ཚད་ཀྱི་རི་མོ་གྲུ་བཞི་པ་གཉིས་ཀྱི་ཟུར་ཕྱིའི་སྒེ་ལ་ཕྱོགས་པ་རི་མོ་གཉིས་པོའི་དབུས་སུ་པད་མའི་ཕྲེང་བ་་་་་་བྲིས་ལ། ཀ་བ་བརྒྱད་དང་ལྡན་པ་ཆ་གསུམ་མཉམ་པར་ཐིག་གིས་བཏབ་ནས་པད་མ་འདབ་མ་བརྒྱད་པ་ལྟ་བུའི་ཀ་བ་བརྒྱད་བྲིའོ། །ཕྱོགས་དང་མཚམས་ཀྱི་འདབ་མ་རྣམས་ལ་རྡོ་རྗེ་བྲིའོ།།རྩིག་པ་དང་ཕྱོགས་ཚོན་གྱི་རིམ་པ་ནི།དོར་དབྱིངས་དང་འདྲ་བར་སློབ་དཔོན་གྱིས་བཞེད་དོ།།པད་མའི་ལྟེ་བའི་དབུས་སུ་སེང་གེ་དང་པད་ཟླའི་གདན་ལ་རྣམ་སྣང་སྔར་དང་འདྲའོ། །རྡོ་རྗེ་སེམས་མའི་གནས་སུ་པད་མས་མཚོན་པའི་རྡོ་རྗེ་རྩེ་ལྔ་པ། རྡོ་རྗེ་རིན་ཆེན་མའི་གནས་སུ་ཡིད་བཞིན་གྱི་ནོར་བུ་རིན་པོ་ཆེ་རྩེ་མོ་པད་མ་ཅན་ནོ། །རྡོ་རྗེ་ཆོས་མའི་གནས་སྒྱུ་པད་མ་འདབ་མ་བཅུ་དྲུག་པའི་རྡོ་རྗེ་པད་མའོ། །རྡོ་རྗེ་ལས་མའི་གནས་སུ་པད་མ་འདབ་མ་བཞི་བ། འདབ་མའི་ཁ་དོག་མདུན་སྔོན་པོ། གཡས་སེར་པོ། རྒྱབ་དམར་པོ། གཡོན་ལྗང་ཁུ། ལྟེ་བ་དཀར་པོ་ཅན་ནོ། །ཤར་གྱི་པད་མའི་འདབ་མའི་དབུས་སུ་འགྲོ་བ་འདུལ་བ་སྐུ་མདོག་དཀར་དམར། ཕྱག་གཡོན་པས་པད་མའི་སྡོང་བུ་བཟུང་ནས་གཡས་116

པས་ཐུགས་ཀུར་ཁ་འབྱེད་པར་མཛད་པའོ། །མདུན་དུ་སངས་རྒྱས་པད་མ་ནི། ཤཱཀྱ་ཐུབ་པའི་གཟུགས་ཅནཁྲི་བརྟན་གྱིས་སྤྲུལ་སྐུར་བྱས། གནུར་པས་ལོངས་སྐུ་ཆོས་གོས་ཅན་བྱས། འདི་ལོངས་སྐུ་འཐད་དོ།
 །གསེར་གྱི་མདོག་མངའ་བ།གཡོན་སྙེམས་པའི་ཚུལ་གྱིས་པད་མའི་དྲིལ་བུ་བཟུང་ནས་ཕྱག་གཡས་པའི་ཁ་ཊྭཱཾ་གའི་ཕྱག་རྒྱས་པད་མས་མཚན་པའི་རྡོ་རྗེ་རྩེ་ལྔ་པ་གུང་མོའི་རྩེ་མོ་ལ་་་་རང་གི་སྙིང་གར་འདེགས་པའི་ཚུལ་གྱིས་འཛིན་པའོ། །གཡས་སུ་པད་མའི་རྒྱལ་པོ་སེར་པོ། ཕྱག་བཞི་པ། གཡས་ཀྱི་དང་པོ་ན་རྡོ་རྗེ། གཉིས་པ་ན་རལ་གྲི། གཡོན་དང་པོ་ན་ལྕགས་ཀྱུ། གཉིས་པ་ན་པད་མ་བསྣམས་པའོ། །གཡོན་དུ་པད་མའི་ཆགས་པ་དམར་པོ།པད་མའི་མདའ་གཞུ་འགེངས་པས་སངས་རྒྱས་ཐམས་ཅད་གསོད་པའི་ཚུལ་དུ་མཛད་པའོ། །རྒྱབ་ཏུ་པད་མ་ལེགས་པ་ལྗང་ཁུ། པད་ ཕྱག་གཉིས་པད་མ་འཛིན་བཞིན་པས་མའི་སེ་གོལ་བརྡབས་པས་དེ་བཞིན་གཤེགས་པ་ཐམས་ཅད་མཉེས་པར་མཛད་པའོ།།ལྷོའི་པད་འདབ་ཀྱི་དབུས་སུ་འཇིག་རྟེན་དབང་ཕྱུག་གི་རལ་པའི་ཐོར་ཚུགས་བྲིས་པ། དེའི་དབུས་སུ་འོད་དཔག་མེད་སྐུ་མདོག་དམར་པོ། ཕྱག་གཡོན་པས་པད་མ་བསྣམས་པ། གཡས་པ་ཏིང་ངེ་འཛིན་མཆོག་གིས་བཞུགས་པའོ། །འདི་ལ་ཁ་ཅིག འཇིག་རྟེན་དབང་ཕྱུག་ཞལ་ཕྱག་དེ་ལྟ་བུ་ཞིག་བྲིས་ནས་དེའི་གཙུག་ཏོར་ལ་འོད་དཔག་མེད་འབྲི་བར་བཞེད་དེ། འགྲེལ་པ་ནས། ཐོར་ཚུགས་དབུས་ན་དེ་བཞིན་གཤེགས་ཞེས་བྱ་བ་ནི། འཇིག་རྟེན་དབང་ཕྱུག་གི་རལ་པའི་ཐོར་ཚུགས་བྲིས་ལ་དེའི་དབུས་སུ་དེ་བཞིན་གཤེགས་་པ་འོད་དཔག་ཏུ་མེད་པ་བྲིས་ལ་ཞེས་གསུངས་པས། ཐོར་ཚུགས་རྐྱང་པ་འབྲི་བར་གསལ་ལོ།།དེའི་མདུན་དུ་པད་མའི་ཁྲོ་གཉེར་སེར་པོ། ཕྱག་གཡས་པས་པད་མའི་ཁུ་་ 117

ཚུར་གྱིས་པད་མས་མཚན་པའི་ཡིད་བཞིན་གྱི་ནོར་བུ་དབང་བསྐུར་བའི་་་་་་གནས་སུ་འཇོག་ཅིང་།ཕྱག་གཡོན་སྙེམས་པ་དང་བཅས་པས་པད་མའི་དྲིལ་བུ་འཛིན་པའོ། །གཡས་སུ་པད་མའི་ཉི་མ་ནི། དམར་པོ། གཡོན་པད་མ་བསྣམས་ཤིང་། ཕྱག་གཡས་པས་པད་མ་ལ་གནས་པའི་ཉི་མས་དེ་བཞིན་གཤེགས་པ་ཐམས་ཅད་འོད་ཀྱིས་སྣང་བར་མཛད་པའོ། །གཡོན་དུ་པད་མའི་རྒྱལ་མཚན་ཟླ་བའི་མདོག་དང་དེའི་ཆ་བྱད་ཅན།ཕྱག་གཡོན་པས་པད་མས་མཚན་པའི་ཡིད་བཞིན་གྱི་ནོར་བུའི་རྒྱལ་མཚན་བསྣམས་པ། གཡས་པས་མཆོག་སྦྱིན་པའོ། །རྒྱབ་ཏུ་པད་མ་བཞད་པ་སྐུ་མདོག་དཀར་སེར་ཞལ་བཅུ་གཅིག་པ། ཕྱག་བཅུ་གཉིས་པ། ཚངས་པའི་ཆ་བྱད་ཅན་རལ་པའི་ཐོར་ཚུགས་ཀྱིས་བརྒྱན་པ་དང་། རྒྱན་ཐམས་ཅད་ཀྱིས་རྣམ་པར་བརྒྱན་པའོ། །དེ་ལ་ཞལ་དང་པོ་ཞི་བ། དེ་བཞིན་དུ་ཞལ་གཡས་པ་དང་གཡོན་པའི་ཕྱོགས་ཀྱང་ཞི་བ་ཡིན་ལ། རྒྱབ་ཀྱི་ཞལ་གཅིག་ནི། མི་སྡུག་པའི་ཉམས་ཅན་ནོ། །ཡང་ཞལ་དང་པོའི་སྟེང་མ་གཅིག་ནི། མཆེ་བ་གཙིགས་པ། དེའི་གཡས་གཡོན་གྱི་ཞལ་གཉིས་ནི། མི་སྡུག་པའི་ཉམས་ཅན། དེའི་རྒྱབ་ནི། མཆེ་བ་རྣམ་པར་གཅིགས་པ། དེའི་སྟེང་མའི་ཞལ་དང་པོ་ནི། མཆེ་བ་གཙིགས་པ།ཞའ།་གཡས་པ་ནི། མཆེ་བ་ཆུང་བ། གཡོན་པ་ནི། དྲག་ཅིང་ཆེར་བཞད་པ། དེའི་སྟེང་མ་གཅིག་ནི། རྫོགས་པའི་སངས་རྒྱས་ཀྱི་ཞལ་ལོ། །ཕྱག་དང་པོ་གཉིས་ནི། ཆོས་སྟོན་པའི་ཕྱག་རྒྱའོ། །གཉིས་པ་གཉིས་ནི། མེ་ཏོག་གི་ཐལ་མོ་དཔལ་མཆོག་འགྲེལ་པར། གཞི་ཐལ་མོ་སྦྱར་བ་ལས་རྡོ་རྗེ་ཐལ་མོ་ཁ་བྱེ་བ་ནི།མེ་ཏོག་གི་རྡོ་རྗེ་ཐལ་མོ་ཁ་བྱེ་བའོ། །ཞེས་སོ།།མཛད་པ།ཕྱག་གཡས་གསུམ་པ་ན་སོའི་ཕྲེང་བ་པད་མར་ཆུད་པའི་རྡོ་རྗེ་ཅན་གྱི་མཚན་པ་དེ་བཞིན་གཤེགས་པ་ཐམས་ཅད་འཛུམ་པ་118

ལ་ངེས་པར་སྦྱོར་བའོ། །གཡས་ཀྱི་བཞི་བ་དང་ལྔ་བ་ན་རལ་གྲི་དང་བགྲང་ཕྲེང་བསྣམས་པ། ཕྱག་གཅིག་སྐྱབས་སྦྱིན་གིས་སེམས་ཅན་ཐམས་ཅད་དབུགས་འབྱིན་པར་མཛད་པའོ། །ཕྱག་གཡོན་པས་པད་མ་དང་། གླེགས་བམ་དང་། ཡིད་བཞིན་གྱི་ནོར་བུ་དང་། རིལ་བ་སྤྱི་བླུགས་བསྣམས་པས་བཞུགས་པའོ། །ནུབ་ཀྱི་པད་འདབ་ཀྱི་དབུས་སུ་པད་མའི་ཏིང་ངེ་འཛིན་ནི།བརྒྱ་བྱིན་གྱི་ཆ་ལུགས་ཅན། སྤྱན་སྟོང་དང་ལྡན་པ་ཁྲིས་ཞལ་བཅུ་གཅིག་པ་སྤྱན་སྟོང་དུ་མཛད་ལ།གནུར་པས་ཞལ་གཅིག་ཏུ་མཛད་དེ།ཕྱི་མ་འཐད།སྐུ་མདོག་དམར་པོ། ཏིང་ངེ་འཛིན་གྱི་ཕྱག་རྒྱའི་ཕྱག་གཡོན་པས་རྡོ་རྗེ་པད་མ་བསྣམས་པའོ།།མདུན་དུ་པད་མའི་སྒྲོལ་མ་རྡོ་རྗེ་ཆོས་ཀྱི་གཟུགས་ཅན།རྡོ་རྗེ་ཆོས་ཀྱི་ཏིང་ངེ་འཛིན་གྱི་སྦྱོར་བས་པད་མ་ལ་གཟིགས་ནས་པད་མའི་འདབ་མ་ཁ་འབྱེད་་་་་པའོ་ཞེས་གསུངས་པས། ཕྱག་གཡོན་པད་མའི་ཁུ་ཚུར་གྱིས་པད་མའི་རྩ་བ་བཟུང་གཡོན་པད་མའི་ཁུ་ཚུར་གྱིས་པད་མའི་རྩ་བ་དཀུར་བཟུང་ན་ལེགས། ནས་གཡས་པས་ཁ་འབྱེད་ཅིང་། སྤྱན་པད་མ་ལ་གཟིགས་པའོ།།གཡས་སུ་པད་མ་རྣོན་པོ་ནི། གཞོན་ནུ་གདོང་དྲུག་བཞིན་དུ་སྐུ་མདོག་དམར་པོ། ཕྱག་བཞི་པ།ཕྱག་གཡོན་པ་པད་མའི་ཁུ་ཚུར་གྱིས་ཤེར་ཕྱིན་གྱི་གླེགས་བམ་བསྣམས་པ།ཕྱག་གཡས་པའི་ཁུ་ཚུར་གྱིས་པད་མའི་རལ་གྲིས་དེ་བཞིན་གཤེགས་པ་ཐམས་ཅད་གཅོད་པར་མཛད་པ། གཡས་ཀྱི་གཉིས་པ་ན་མདུང་། གཡོན་གྱི་་གཉིས་པ་ན་པད་མ་བསྣམས་པའོ། །གཡོན་དུ་པད་མའི་རྒྱུ་ཁྱབ་མཇུག་གི་གཟུགས་ཅན་མཐིང་དག་ནི། དཔལ་མཆོག་འགྲེལ་པར་ཁྱབ་འཇུག་གི་གཟུགས་ཅན་ནག་པོར་བཤད། མགྲིན་པ་སྔོན་པོ་སྤྱན་གསུམ་པ། ཕྱག་གཡས་གཉིས་ན་འཁོར་ལོ་དང་བེ་ཅོན། གཡོན་གཉིས་ན་པད་མ་དང་དུང་བསྣམས་པ། སྟག་119

གི་པགས་པའི་ཤམ་ཐབས་ཅན།སྦྲུལ་ནག་པོའི་མཆོད་ཕྱིར་ཐོགས་འཆང་བ།རི་དྭགས་ཀྱི་པགས་པས་སྟོད་གཡོགས་སུ་བསྣམས་པ། ཞལ་ཆེར་བཞད་པའོ། །རྒྱབ་ཏུ་པད་མའི་གསུང་ནི། ཚངས་པའི་གཟུགས་ཅན། མདོག་དཀར་དམར་ཞལ་བཞི་པ། ཕྱག་གཡས་པ་གཉིས་ན་བགྲང་ཕྲེང་དང་དབྱུག་པ་བསྣམས་པ། གཡོན་གཉིས་ན་པདྨ་དང་རིལ་བ་སྤྱི་བླུགས་བསྣམས་པའོ། །བྱང་གི་པད་འདབ་ཀྱི་དབུས་སུ་པད་མ་དོན་ཡོད་པའི་དབང་བྱུག ལྷ་ཆེན་པོའི་གཟུགས་ཅན་དཀར་པོ་དཔལ་མཆོག་འགྲེལ་པར་བཤད་ཞལ་བཞི་པ། སྤྱན་གསུམ་པ་མགྲིན་པ་སྔོ་བ། སྦྲུལ་གྱི་མཆོད་ཕྱིར་ཐོགས་འཆང་བ། སྟག་གི་པགས་པའི་ཤམ་ཐབས་ཅན། རི་དྭགས་ནག་པོའི་པགས་པས་སྟོད་གཡོགས་སུ་བསྣམས་པ། ཕྱག་གཡས་ཀྱི་དང་པོ་མཆོག་སྦྱིན། གཉིས་པས་པད་མ།གཡོན་དང་པོ་ན་རྩེ་གསུམ། གཉིས་པས་རལ་གྲི། ཞལ་བཞི་པོ་མདུན་ཞལ་སྔོན་པོ། གཡ་ ས་ཞལ་སེར་པོ། རྒྱབ་ཞལ་དམར་པོ། གཡོན་ཞལ་ལྗང་ཁུའོ། །མདུན་དུ་པདྨ་གར་གྱི་དབང་ཕྱུག གར་གྱི་དབང་ཕྱུག་གི་གཟུགས་ཅན། སྐུ་མདོག་དཀར་པོ་སྤྱན་གསུམ་པ།ཕྱག་གཡས་ན་སྣ་ཚོགས་པད་མ་དང་ལྕགས་ཀྱུ། བླ་མ་བ་པད་མས་མཚན་པའི་ལྕགས་ཀྱུར་བཞེད།དང་ཞགས་པ་བསྣམས་པ།གཡོན་པ་གཉིས་ན་མདུང་རྩེ་གསུམ་པ་དང་ལྕགས་སྒྲོག་དང་དྲིལ་བུ་་་་་་་་་་་་བསྣ་མས་པའོ། །གཡས་སུ་པད་མའི་བསྲུང་བ་གསེར་གྱི་མདོག་ཅན། ཕྱག་གཡས་དང་པོས་མི་འཇིགས་པ་སྦྱིན་པ། གཡོན་དང་པོ་པད་མ། འོག་མ་གཉིས་ཀྱིས་པད་མའི་གོ་ཆ་བསྣམས་ཏེ།དེ་བཞིན་གཤེགས་པ་ཐམས་ཅད་ལ་གོ་བསྐོན་པའོ། །གཡོན་དུ་པད་མའི་གནོད་སྦྱིན་ནག་པོ། གསུས་པ་ཆེ་བ།ཞལ་མཆེ་བ་རྣམ་པར་གཅིགས་པ། པད་མའི་མཆེ་བ་གཉིས་ཕྱག་གཉིས་ཀྱི་120

ཁུ་ཚུར་གྱིས་བཟུང་ནས་ཁར་བཞག་པས་དེ་བཞིན་གཤེགས་པ་ཐམས་ཅད་འཇིགས་པར་བྱེད་པའོ།།རྒྱབ་ཏུ་པད་མའི་ཁུ་ཚུར་སེར་པོ།དམ་ཚིག་གི་པད་མའི་ཁུ་ཚུར་གྱིས་པད་མས་མཚན་པའི་རྡོ་རྗེ་འཚིར་ཞིང་བཞུགས་པའོ། །དེ་ལ་པད་མའི་ཁུ་ཚུར་ནི།རྡོ་རྗེ་དབྱིངས་ལས་བཤད་པའི་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་དེའི་གུང་མོ་གཉིས་བསྐུམས་པས་རང་གི་མཐེ་བོ་གཉིས་ཀྱི་་་་རྒྱབ་མནན་པ་ནི། པད་མའི་ཁུ་ཚུར་གྱི་དམ་ཚིག་གི་ཕྱག་རྒྱའོ། །ནང་གི་གྲ་བཞིར་ཤར་ལྷོ་པད་མའི་སྒེག་མོ་དཀར་མོ་པད་མའི་ཁུ་ཚུར་གཉིས་ཀྱིས་པད་མས་མཚན་པའི་རྡོ་རྗེ་རྩེ་ལྔ་པ་གཉིས་བཟུང་ནས་བསྙེམས་པའི་ཚུལ་གྱིས་་་་་བསམ་པ་གཡོས་པས་འདུད་པའོ། །ལྷོ་ནུབ་ཏུ་པད་མའི་ཕྲེང་བ་མ་སེར་མོ།པད་མ་རིན་པོ་ཆེའི་ཕྲེང་བས་དེ་བཞིན་གཤེགས་པ་ཐམས་ཅད་ལ་དབང་་་་་བསྐུར་བའོ། །ནུབ་བྱང་དུ་པད་མའི་གླུ་མ་མདོག་དཀར་དམར། པད་མའི་པི་ཝཾ་བརྡུང་པའོ། །དབང་ལྡན་དུ་པད་མའི་གར་མ་སྣ་ཚོགས་པའི་མདོག་ཅན།པད་མས་མཚན་པའི་རྡོ་རྗེ་རྩེ་གསུམ་པ་བསྣམས་པས་གར་བསྐོར་བའི་ཚུལ་དུ་བྱེད་པའོ། །ཕྱིའི་དཀྱིལ་འཁོར་གྱི་གྲར་ཤར་ལྷོར་པད་མའི་བདུག་པ་མ་དཀར་དམར། པད་མའི་སྤོས་ཁང་བསྣམས་ནས་པད་མའི་བདུག་པས་དེ་བཞིན་གཤེགས་པ་ཐམས་ཅད་ཚིམ་པར་མཛད་པའོ། །ལྷོ་ནུབ་ཏུ་པད་མའི་མེ་ཏོག་མ་སེར་མོ། ཕྱག་གཡོན་པས་པད་མའི་མེ་ཏོག་གི་སྣོད་བསྣམས་ནས།གཡས་པས་པདྨའི་མེ་ཏོག་གིས་དེ་བཞིན་གཤེགས་པ་རྣམས་མཆོད་པའོ། །རླུང་དུ་པད་མའི་མར་མེ་མ་དམར་སྐྱ། པད་མའི་མར་མེའི་སྡོང་བུས་དེ་བཞིན་གཤེགས་པ་ཐམས་ཅད་སྣང་བར་བྱེད་པའོ།།དབང་ལྡན་དུ་པད་མའི་དྲི་མ་སྣ་ཚོགས་པའི་མདོག་ཅན། ཕྱག་གཡོན་པས་པད་མའི་དྲིའི་དུང་121

རྒྱས་ཐོར་ཚུགས་དང་བསྐལ་བཟང་རྣམས་ནི། རིན་པོ་ཆེའི་དར་དཔྱངས་ཀྱི་ཅོད་པན་གྱིས་དབང་བསྐུར། ལྷག་མ་རྣམས་སྤྱི་བོར་འོད་དཔག་ཏུ་མེད་པའི་དང་མགོ་ལ་པད་མའི་ཕྲེང་བ་དང་དར་དཔྱངས་ཀྱིས་དབང་བསྐུར་བའོ། །རྣམ་པར་སྣང་མཛད་དང་སངས་རྒྱས་ཐོར་ཚུགས་དང་ཏིང་ངེ་འཛིན་པད་མ་རྣམས་ནི། རྡོ་རྗེ་སྐྱིལ་ཀྲུང་གིས་བཞུགས་པ། །ཞི་བའི་གཟིགས་སྟངས་ཀྱིས་གཟིགས་པའོ། །ལྷག་མ་གཞན་ཐམས་ཅད་ནི། སེམས་དཔའི་སྐྱིལ་ཀྲུང་གིས་བཞུགས་པ། རྡོ་རྗེ་ལྟ་བས་བལྟ་བའོ། །དེ་ལྟར་མཚན་མ་བཞི་དང་བཅས་པ་ཐམས་ཅད་ཀྱང་པད་མ་དང་ཟླ་བའི་གདན་ལ་གནས་པའོ། །ཐམས་ཅད་ཀྱང་འོད་ཀྱི་དཀྱིལ་འཁོར་ལ་བཞུགས་པ་སྟེ། དེ་ལ་དམིགས་བསལ་མ་གསུངས་ཀྱང་། རྣམ་སྣང་དང་སངས་རྒྱས་ཐོར་ཚུགས་ནི། ཉི་མའི་རྒྱབ་ཡོལ་ཅན། གཞན་རྣམས་ཟླ་བའི་རྒྱལ་ཡོལ་ཅན་དུ་འོང་ངམ་སྙམ་མོ། །རྡོ་རྗེ་རྩེ་ལྔ་པ་ལ་སོགས་པའི་ཕྱག་མཚན་ཐམས་ཅད་ཀྱང་པད་མས་མཚན་པར་བཤད་དོ། །པད་མ་ཕལ་ཆེར་ཡང་རྡོ་རྗེ་པད་མར་རིགས་ཏེ།པད་མའི་རིགས་ཐམས་ཅད་སྐྱེད་པའི་ཕྱག་མཚན་ཡིན་པའི་ཕྱིར་རོ། །ཁ་དོག་དང་གཟུགས་ཆ་བྱད་དང་རྒྱན་སྣ་ཚོགས་པར་གསུངས་པའི་ཕྱིར་དམིགས་བསལ་ཡོད་པ་རྣམས་མ་གཏོགས་པ་རྒྱན་སྣ་ཚོགས་པས་བརྒྱན་པའོ། །དར་ལའི་སྟོད་གཡོགས་དང་སྨད་གཡོགས་དང་བཅས་པའོ། །ལྷ་ཐམས་ཅད་ཀྱང་བཅོམ་ལྡན་འདས་རྣམ་པར་སྣང་མཛད་ལ་ཞལ་མངོན་དུ་ཕྱོགས་པར་གཟུངས་དཀྱིལ་གྱི་པད་མ་ལ་སོགས་པའི་ཕྱག་མཚན་འགོད་ལུགས་ལ་གསལ་ལོ། །གཉིས་པ་དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་འཁོར་ནི།རྟེན་གྱི་དཀྱིལ་འཁོར་ནི། འདི་ནས་བཟུང་ནས་ཕྱག་རྒྱ་གཅིག་པའི་དཀྱིལ་འཁོར་གྱི་བར་ཐམས་123

ཅད་འགྲོ་འདུལ་གྱི་དཀྱིལ་འཁོར་ཆེན་མོ་ཇི་ལྟ་བ་བཞིན་དུ་བྲིའོ། །དེ་ལ་འདིར་ལྷ་ཐམས་ཅད་ཀྱི་གནས་སུ་ཁ་ཁྱེར་གསུམ་པའི་ཁྲི་ལ་གནས་པའི་པད་མ་བྲིས་ལ་དབུས་སུ་རྣམ་པར་སྣང་མཛད་ཀྱི་གནས་སུ་མཆོད་རྟེན་བྱང་ཆུབ་་་་ཆེན་པོ་དཀར་པོ་དབུ་ནུབ་ལ་བལྟས་པ་འོད་ཟེར་དང་བཅས་པ་བྲིའོ། །དེའི་ཕྱོགས་བཞིར་ཆོས་ཀྱི་རྡོ་རྗེ་མ་དང་།སངས་རྒྱས་དབང་བསྐུར་མ་དང་།པད་མའི་པད་མ་དང་། དམ་ཚིག་སྒྲོལ་མ་ཞེས་བྱ་བའི་མིང་གཉིས་དང་ལྡན་པ་དང་། སྣ་ཚོགས་སྒོ་རྣམས་ཀྱི་ཕྱག་མཚན་སྔར་སེམས་མ་བཞིའི་ཕྱག་མཚན་དང་འདྲ་བའོ། །འགྲོ་འདུལ་གྱི་གནས་སུ་རྡོ་རྗེ་པད་མ་ལ་རྡོ་རྗེ་པད་མ་ཕྲ་མོས་བསྐོར་བའོ། །པད་མ་སངས་རྒྱས་ཀྱི་གནས་སུ་པད་མས་མཚན་པའི་རྡོ་རྗེ་རྩེ་ལྔ་པ་མགོ་ཤར་བསྟན་ནོ། །རྒྱལ་པོའི་གནས་སུ་པད་མའི་ལྕགས་ཀྱུ་དང་། རལ་གྲི་དང་། རྡོ་རྗེ་དང་།པད་མའོ།།ཆགས་པའི་གནས་སུ་པད་མའི་མདའ་གཞུའོ། །ལེགས་པའི་གནས་སུ་པད་མ་དང་བཅས་པའི་སེ་གོལ་གཏོགས་པའི་ཁུ་ཚུར་གཉིས་སོ། །ལྷོར་གཙུག་ཕུད་སངས་རྒྱས་ཀྱི་གནས་སུ་འཇིག་རྟེན་དབང་ཕྱུག་གི་རལ་པའི་དབུས་སུ་རྡོ་རྗེ་པད་མའོ། །ཁྲོ་གཉེར་གྱི་གནས་སུ་པད་མས་མཚན་པའི་ཡིད་བཞིན་གྱི་ནོར་བུ། ཉི་མའི་གནས་སུ་པད་མའི་ལྟེ་བ་ལ་ཉི་མའི་དཀྱིལ་འཁོར། རྒྱལ་མཚན་གྱི་གནས་སུ་ཟླ་བ་ཕྱེད་པ་ལ་བརྟེན་པའི་པད་མས་མཚན་པའི་ཡིད་བཞིན་གྱི་ནོར་བུའི་རྩེ་མོ་ཅན་གྱེ་རྒྱལ་མཚན་ནོ། །བཞད་པའི་གནས་སུ་པད་མས་མཚན་པའི་རྡོ་རྗེ་རྩེ་ལྔ་གཉིས་ཀྱི་བར་དུ་ཆུད་པའི་སོ་ཕྲེང་ངོ་། །ནུབ་ཀྱི་པད་འདབ་ལ་པད་མ་ཏིང་ངེ་འཛིན་གྱི་གནས་སུ་རྡོ་རྗེ་པད་མ། པད་མ་སྒྲོལ་མའི་གནས་སུའང་རྡོ་རྗེ་པད་མ། རྣོན་པོའི་གནས་སུ་པད་མས་མཚན་པའི་རལ་གྲི། རྒྱུའི་གནས་སུ་124

པད་མའི་ལྟེ་བ་ལ་རྡོ་རྗེ་འཁོར་ལོ་རྩིབས་བརྒྱད་པ་དང་། དུང་དང་། བེ་ཅོན་དང་། པད་མའོ། །གསུང་གི་གནས་སུ་པད་མས་མཚན་པའི་ལྕེའོ། །བྱང་གི་འདབ་མ་ལ་པད་མ་ངེས་པའི་དབང་ཕྱུག་གི་གནས་སུ་སྣ་ཚོགས་པད་མ་་་་་་་འདབ་བཞི་པ། པད་མ་གར་དབང་གི་གནས་སུ་གར་བྱེད་པའི་ལག་པས་བཟུང་བའི་སྣ་ཚོགས་པདྨ།བསྲུང་བའི་གནས་སུ་པད་མས་མཚན་པའི་གོ་ཆ།གནོད་སྦྱིན་གྱི་གནས་སུ་མཆེ་བ་གཉིས་ཀྱི་རྩ་བ་པད་མས་མཚན་པ། ཁུ་ཚུར་་གྱི་གནས་སུ་པད་མའི་དམ་ཚིག་གི་ཁུ་ཚུར་གྱིས་བཟུང་པའི་པད་མས་མཚན་པའི་རྡོ་རྗེ་རྩེ་ལྔ་པ། སྒེག་མོའི་གནས་སུ་པད་མས་མཚན་པའི་རྡོ་རྗེ་རྩེ་ལྔ་པ་གཉིས། ཕྲེང་བའི་གནས་སུ་པད་མས་མཚན་པའི་རིན་པོ་ཆེའི་ཕྲེང་བ། གླུ་མའི་གནས་སུ་པད་མས་མཚན་པའི་པི་ཝཾ། གར་མའི་གནས་སུ་པད་མས་མཚན་པའི་རྡོ་རྗེ་རྩེ་གསུམ་པ་དང་བཅས་པས་ལག་པས་གར་བསྐོར་བ།བདུག་པ་མའི་གནས་སུ་པད་མས་མཚན་པའི་སྤོས་སྣོད།མེ་ཏོག་མའི་གནས་་སུ་་མེ་ཏོག་གི་ཟ་མ་ཏོག མར་མེ་མའི་གནས་སུ་པད་མས་མཚན་པའི་མཆོད་སྡོང་། དྲི་མའི་གནས་སུ་དྲིའི་དུང་ཆོས་པད་མས་མཚན་པ། རྟ་མགྲིན་གྱི་གནས་སུ་པད་མས་མཚན་པའི་ལྕགས་ཀྱུ། དོན་ཞགས་ཀྱི་གནས་སུ་པད་མས་མཚན་པའི་ཞགས་པ། ལྕགས་སྒྲོག་གི་གནས་སུ་པད་མའི་ལྕགས་སྒྲོགའབེབས་པའི་གནས་སུ་པད་མས་མཚན་པའི་དྲིལ་བུ། ཕྱིའི་སྣམ་བུ་ལ་ཤར་དུ་པད་མས་མཚན་པའི་རྡོ་རྗེ་རྩེ་ལྔ་པ།ལྷོར་པད་མའི་རིན་པོ་ཆེ།ནུབ་ཏུ་རྡོ་རྗེ་པད་མ། བྱང་དུ་སྣ་ཚོགས་པད་མ་སྟེ། འདི་ལ་སྣ་ཚོགས་པད་མ་བཟུང་བའི་ལག་པས་གར་བྱེད་པ་དགོས་པར་མངོན་ནོ། །མཚན་མ་ཐམས་ཅད་ཀྱང་འོད་ཟེར་གྱི་ཕྲེང་བ་དང་བཅས་པ་ཤར་ཕྱོགས་ཀྱི་མཚན་མ་རྣམས་ཤར་125

དུ་དབུ་བལྟས་པ། དེ་བཞིན་དུ་ལྷོ་ལ་སོགས་པ་རྣམས་ཀྱང་རང་རང་གནས་སུ་མགོ་བསྟན་པར་བཤད་པས་ལྷ་ཐམས་ཅད་ཀྱང་དབུས་སུ་གཙོ་བོ་ལ་ཞལ་ཕྱོགས་པར་གྲུབ་བོ། །མཚན་མ་འདི་རྣམས་ལ་ཟླ་གདན་མ་བཤད་ཀྱང་དཀྱིལ་འཁོར་ཆེན་པོར་བཤད་ཅིང་། འདི་ཉིད་ཀྱི་འགྲེལ་པར་ཡང་། རྡོ་རྗེ་དབྱིངས་ཀྱི་གཟུངས་ཀྱི་དཀྱིལ་འཁོར་གྱི་ཚུལ་དུ་ཞེས་གསུངས་པས་ཟླ་་་་་་་་་་གདན་ཡང་དོན་གྱིས་ཐོབ་པོ། །གཉིས་པ་ཆོས་ཀྱི་ཕྱག་རྒྱ་གཙོ་བོར་གྱུར་པ་ཆོས་ཀྱི་དཀྱིལ་འཁོར་ནི། དཀྱིལ་འཁོར་གྱི་དབུས་སུ་ཕྱོགས་མཚམས་མཉམ་པར་པད་མ་འདབ་མ་བརྒྱད་པ། ཀ་བ་བརྒྱད་དང་ལྡན་པའི་པད་མའི་དཀྱིལ་འཁོར་གྱི་དབུས་སུ་སེང་གེ་དང་པད་མ་དང་ཟླ་བའི་དཀྱིལ་འཁོར་གྱི་སྟེང་དུ། རྡོ་རྗེ་རྩེ་ལྔ་པ་ཆུ་རུ་གནས་པའི་ལྟེ་བ་ལ་རྣམ་སྣང་ཕྱག་གཉིས་རྡོ་རྗེ་བསྡམས་པ་བཅིངས་པ་རྡོ་རྗེ་སྐྱིལ་ཀྲུང་གི་སྟེང་དུ་བཀན་ནས་བཞག་པ།སྙིང་གའི་ཕྱི་རོལ་ཏུ་རྡོ་རྗེ་རྩེ་ལྔ་པ་ནས་འབྲས་ཙམ་གྱིས་མཚན་པའི་ཏིང་ངེ་འཛིན་ལ་སྙོམས་པར་བཞུགས་པའོ། །དེའི་ཕྱོགས་བཞིར་ཆོས་ཀྱི་རྡོ་རྗེ་མ་ལ་སོགས་པའི་ཕྱག་རྒྱ་བཞིའོ།།ལྷ་ཐམས་ཅད་ཀྱི་གནས་སུ་པད་མ་དང་ཟླ་བ་ལ་རྡོ་རྗེ་རྩེ་ལྔ་པ་ཆུར་གནས་པ་ལ། འགྲོ་འདུལ་ནས་པད་མ་འབེབས་པའི་མཐར་ཐུག་པ་སྔར་བཤད་པའི་མཚན་ཉིད་དང་ལྡན་ལ།བྱམས་པ་ལ་སོགས་པ་རྣམས་རང་རང་གི་མཚན་མ་ནས་འབྲས་ཀྱི་ཚད་ཙམ་སྙིང་གའི་ཕྱི་རོལ་ཏུ་འཇོག་ཅིང་རྡོ་རྗེ་སྐྱིལ་ཀྲུང་གིས་བཞུགས་པ་ཏིང་ངེ་འཛིན་ལ་སྙོམས་པར་ཞུགས་པསོ། །འདི་རྣམས་ལ་རྡོ་རྗེ་བསྡམས་པ་བཀན་ནས་བཞག་པའི་དམིགས་བསལ་མ་བྱུང་བར་བརྟགས་པར་བྱའོ། །བཞི་པ་ལས་ཀྱི་ཕྱག་རྒྱ་གཙོ་བོར་གྱུར་པའི་ལས་ཀྱི་དཀྱིལ་འཁོར་ནི། རྣམ་སྣང་དང་། འགྲོ་འདུལ་126

གཙུག་ཕུད་ས།ངས་རྒྱས་པད་མའི་ཏིང་ངེ་འཛིན། པད་མའི་དོན་ཡོད་པའི་དབང་ཕྱུག་རྣམས། ལྷ་ཕོར་བྲི། པད་མ་སངས་རྒྱས་ནས་བསྐལ་བཟང་གི་བར་ཐམས་ཅད་ཀྱང་ལྷ་མོའི་ཚུལ་དུ་བྲིའོ། །རྣམ་སྣང་གི་ཕྱོགས་བཞིར་ཆོས་ཀྱི་རྡོ་རྗེ་མ་དང་། སངས་རྒྱས་དབང་བསྐུར་མ་དང་། པད་མའི་པད་མ་དང་།སྣ་ཚོགས་ཀྱི་སྒོ་རྣམས་ཀྱི་མཚན་མ་དང་གཟུགས་འདི་བྲིའི་དམིགས་བསལ་མ་གསུངས་ཀྱང་གོང་མ་རྣམས་མཚན་མར་བཞེད་དོ། །དེ་རྣམས་ཀྱི་ཕྱག་རྒྱ་ཆེན་པོ་ནི། ལྷ་ཕོ་མོའི་ཁྱད་མ་གཏོགས་པ་དཀྱིལ་འཁོར་ཆེན་པོ་དང་འདྲ་བར་བཞེད་དོ། །ལས་ཀྱི་དཀྱིལ་འཁོར་རོ། །གཉིས་པ་ལ་ལྔ་ལས། དབུས་སུ་སེང་གེ་དང་པད་ཟླའི་གདན་ལ་རྣམ་སྣང་། ཤར་དུ་པད་ཟླའི་གདན་ལ་པད་མས་མཚན་པའི་རྡོ་རྗེ་རྩེ་ལྔ་པ། ལྷོར་པད་མས་མཚན་པའི་ཡིད་བཞིན་གྱི་ནོར་བུ། ནུབ་ཏུ་རྡོ་རྗེ་པད་མ། བྱང་དུ་སྣ་ཚོགས་པད་མ་འདབ་བཞི་སྟེ། རྣམ་སྣང་ཕྱག་རྒྱ་བཞི་པའོ། །གཉིས་པ་འགྲོ་འདུལ་ཕྱག་རྒྱ་བཞི་པ་ནི། དབུས་སུ་འགྲོ་འདུལ། ཤར་དུ་པད་ཟླ་ལ་པད་མས་མཚན་པའི་རྡོ་རྗེ་རྩེ་ལྔ་པ། ལྷོར་པད་མའི་ལྕགས་ཀྱུ། ནུབ་ཏུ་པད་མའི་ཁུ་ཚུར་གཉིས། བྱང་དུ་པད་མའི་མདའ་གཞུའོ། །གསུམ་པ་གཙུག་ཕུད་སངས་རྒྱས་ཕྱག་རྒྱ་བཞི་བ་ནི།
 དབུས་སུ་གཙུག་ཕུད་སངས་རྒྱས། ཤར་དུ་པད་མ་ཁྲོ་གཉེར་གྱིས་མཚན་པ། པད་མས་མཚན་པའི་ཡིད་བཞིན་གྱི་ནོར་བུའོ། །ལྷོར་པད་མའི་ཉི་མ། ནུབ་ཏུ་པད་མའི་བཞད་པ། བྱང་དུ་པད་མའི་རྒྱལ་མཚན་ནོ། །བཞི་པ་པད་མ་ཏིང་ངེ་འཛིན་གྱི་ཕྱག་རྒྱ་བཞི་པ་ནི། དབུས་སུ་པད་མ་ཏིང་ངེ་འཛིན། ཤར་དུ་པད་མ་སྒྲོལ་མའི་ཕྱག་རྒྱ།ལྷོར་རྣོན་པོའི་ཕྱག་རྒྱ།ནུབ་ཏུ་བསྲུང་བའི་ཕྱག་རྒྱ།བྱང་དུ་རྒྱུའི་ཕྱག་རྒྱའོ། །ལྔ་པ་པད་མ་ངེས་པའི་དབང་ཕྱུག་ཕྱག་རྒྱ་བཞི་པ་127

ནི། དབུས་སུ་པད་མ་ངེས་པའི་དབང་ཕྱུག །ཤར་དུ་པད་མ་གར་དབང་གི་ཕྱག་རྒྱ། ལྷོར་བསྲུང་བའི་ཕྱག་རྒྱ། ནུབ་ཏུ་ཁུ་ཚུར་གྱི་ཕྱག་རྒྱ།བྱང་དུ་གནོད་སྦྱིན་གྱི་ཕྱག་རྒྱའོ། །དེ་ལྟར་ལྷ་སྐུ་ལྔ་ནི། དཀྱིལ་འཁོར་ཆེན་པོར་བཤད་པ་བཞིན་ལ།ཕྱག་མཚན་རྣམས་ནི།གཟུངས་དཀྱིལ་དུ་བཤད་པ་བཞིན་ནོ།།གསུམ་པ་འགྲོ་འདུལ་ཕྱག་རྒྱ་གཅིག་པའི་དཀྱིལ་འཁོར་ནི། དཀྱིལ་འཁོར་གྱི་དབུས་སུ་པད་ཟླའི་སྟེང་དུ་འགྲོ་འདུལ་རྩ་གཟུངས་ཆོས་ལས་་་་་་་་་གསུངས་པའི་ལྷའི་གཟུགས་ཀྱི་སྤྱི་གཙུག་ནས་བཀང་ནས་རྐང་མཐིལ་གྱི་་་་་་་བར་དུ་འོད་ཟེར་གྱི་ཚུལ་གྱིས་འབྱིན་པ་བྲིའོ།།དུམ་བུ་གསུམ་པའོ།།བཞི་པ་སེར་སྣ་ཅན་རྗེས་སུ་གཟུང་བའི་ཕྱིར་ནོར་བུ་རིགས་ཀྱི་དཀྱིལ་འཁོར་ལས་ཀྱི་ཕྱག་རྒྱ་གཙོ་བོར་གྱུར་པ་དོན་ཐམས་ཅད་གྲུབ་པའི་དུམ་བུ་ལ་གསུམ། རྒྱས་པ་ལ་དགའ་བའི་སེམས་ཅན་རྗེས་སུ་གཟུང་བའི་ཕྱིར་དཀྱིལ་འཁོར་རྒྱས་པ་དང་། བར་པ་ལ་དགའ་བའི་དོན་དུ་ཕྱག་རྒྱ་བཞི་པ་དང་།བསྡུས་པ་ལ་དགའ་བའི་དོན་དུ་ཕྱག་རྒྱ་གཅིག་པའི་དཀྱིལ་འཁོར་རོ། །དང་པོ་ལ།རྩ་གཟུངས་ཆོས་ལས་བཞི་ལས།དང་པོ་ཕྱག་རྒྱ་ཆེན་པོ་གཙོ་བོར་གྱུར་པ་རྩ་བའི་དཀྱིལ་འཁོར་ལ།ཕྱི་རྡོ་རྗེ་དབྱིངས་དང་འདྲ་བ་ལས།ནང་དུ་ཕྱིའི་དཀྱིལ་འཁོར་གྱི་བྱེད་ཀྱི་ཚད་ལ། ནོར་བུའི་ཀ་བ་བརྒྱད་དང་ལྡན་པར་ཆ་གསུམ་མཉམ་པའི་ཐིག་གདབ་ལ། རིན་པོ་ཆེའི་དབྱིབས་ཟུར་བརྒྱད་པའི་དབྱིབས་ལ་རིན་པོ་ཆེ་འབར་བ་དུ་མས་མཛེས་པ། སྒོ་མེད་པ་རི་མོ་གཉིས་ཟླུམ་པོར་བྱས་ལ།རི་མོ་གཉིས་ཀྱི་བར་དུ་རིན་པོ་ཆེའི་ཚོག་མ་བྲིའོ།།ཕྱི་རོལ་གྱི་རི་མོ་དང་ཉེ་བར་རྡོ་རྗེ་རིན་པོ་ཆེའི་ཕྲེང་བ་ཁ་ཕྱིར་བལྟས་པས་སྣང་བར་བྱེད་པ་བྲིའོ། །ནོར་བུའི་ཀ་བ་བརྒྱད་ཀྱི་དབུས་སུ་ཟུར་བརྒྱད་པའི་ནོར་བུ་128

དང་འདྲ་བ་འབར་བ་དང་བཅས་པའི་ནང་གི་དཀྱིལ་འཁོར་རོ། །བདག་པོ་ལྔའི་གནས་སུ་རིན་པོ་ཆེའི་རི་མོ་ཟླུམ་པོ་ལྔ་འདིའང་ཟླ་བའི་དཀྱིལ་འཁོར་དུ་བཤད ། བྱས་ལ། རེ་རེ་ལའང་ཟླ་བའི་དཀྱིལ་འཁོར་ལྔ་ལྔའོ། །ཕྱི་ནང་གི་ལྷའི་གནས་ཀྱི་ཟླ་བའི་དཀྱིལ་འཁོར་ཐམས་ཅད་ཀྱང་། རིན་པོ་ཆེའི་རི་མོ་ཟླུམ་པོས་བསྐོར་བའོ། །ནང་གི་དཀྱིལ་འཁོར་གྱི་རི་མོ་ཟླུམ་པོ་གཉིས་ཀྱི་བར་དུ་ཡང་རིན་པོ་ཆེའི་ལྷག་མའི་ཐིག་གོ །ཕྱོགས་ཚོན་དང་རྩིག་པ་རྡོ་རྗེ་དབྱིངས་དང་འདྲའོ། །དེ་ནས་དཀྱིལ་འཁོར་གྱི་ལྟེ་བར་སེང་གེ་དང་པད་ཟླའི་སྟེང་དུ་རྣམ་སྣང་རྡོ་རྗེ་དབྱིངས་སུ་བཤད་པ་དང་འདྲ་བ་དཀར་པོའོ། །དེའི་ཕྱོགས་བཞིར་པད་ཟླ་ལ། ཤར་དུ་རྡོ་རྗེ་ནོར་བུའི་རིན་པོ་ཆེས་མཚན་པའི་རྡོ་རྗེ་རྩེ་ལྔ་པའོ། །ལྷོར་རིན་ཆེན་མྱུ་གུའི་རིན་པོ་ཆེའི་ཕྲེང་བའོ། །ནུབ་ཏུ་རིན་ཆེན་པད་མའི་པད་མ་འདབ་མ་བཅུ་དྲུག་པའི་དབུས་སུ་ཡིད་བཞིན་ནོར་བུའོ། །བྱང་དུ་རིན་ཆེན་ཆར་འབེབས་ཀྱི་རིན་ཆེན་རྒྱ་གྲམ་གྱི་དབུས་སུ་རྡོ་རྗེ་ནོར་བུ་ཆེན་པོའོ། །ཤར་གྱི་ལེ་ཚེའི་དབུས་སུ་དོན་གྲུབ་བམ་རྡོ་རྗེ་སྙིང་པོ་ནི།གཡོན་ནོར་བུའི་ཁུ་ཚུར་གྱིས་དྲིལ་བུ་བསྣམས་ཤིང་། དེ་ཉིད་ཀྱིས་སྙེམས་པ་དང་བཅས་པས་བཞུགས་པ། གཡས་རྡོ་རྗེ་ནོར་བུ་དང་བཅས་པའི་མཆོག་སྦྱིན་གྱི་ཕྱག་རྒྱའོ། །དེའི་མདུན་དུ་ནོར་བུའི་མཚན་མ་ནི། །གཡོན་པ་རིན་པོ་ཆེའི་ཁུ་ཚུར་གྱིས་དྲིལ་བུ་སྙེམས་པ་དང་བཅས་པས་བཞུགས། གཡས་ཁ་ཊྭཱཾ་གའི་ཕྱག་རྒྱས་ནོར་བུས་མཚན་པའི་རྡོ་རྗེ་དམར་པོ་རྩེ་ལྔ་པ་སྙིང་གར་་་་་་་་འདེགས་པའི་ཚུལ་གྱིས་བསྣམས་པའོ།།གཡས་སུ་རིན་ཆེན་རྒྱལ་པོ་ནི།རྡོ་རྗེ་ནོར་བུས་མཚན་པའི་རིན་པོ་ཆེའི་ལྕགས་ཀྱུས་དེ་བཞིན་གཤེགས་པ་རྣམས་སྡུད་པར་མཛད་པའོ། །ནོར་བུའི་གཡོན་དུ་ཆགས་པ་ནི་རིན་པོ་ཆེའི་མདའ་129

གཞུས་དེ་བཞིན་གཤེགས་པ་རྣམས་འབེབས་པར་མཛད་པའོ། །རྒྱབ་ཏུ་རིན་ཆེན་ལེགས་པ་ནི། ཕྱག་གཉིས་ཀྱིས་རིན་པོ་ཆེ་དང་བཅས་པའི་ཁུ་ཚུར་གྱིས་ལེགས་སོ་བྱིན་པའི་ཚུལ་གྱིས་མཉེས་པར་བྱེད་པའོ། །ལྷོའི་ལེ་ཚེའི་དབུས་སུ་རིན་ཆེན་ལྟ་བ་ཕྱག་གཉིས་ཀྱིས་མིག་མིའི་མིག་གམ། མིག་དཔྲལ་བར་བཅས་པ་གཉིས་དང་ལྡན་པའི་རིན་པོ་ཆེའི་གཙུག་ཏོར་དང་བཅས་པའི་རིན་པོ་ཆེའི་ཕྲེང་བ་མགོ་ལ་འཆིང་བའི་ཚུལ་གྱིས་དེ་བཞིན་གཤེགས་པ་ཐམས་ཅད་ལ་་་་་དབང་བསྐུར་བའོ། །མདུན་དུ་རིན་ཆེན་ཕྲེང་བ་ཕྱག་གཉིས་མིག་གཉིས་མ་གཏོགས་པ་སྔར་གྱི་ལྟ་བུའི་ནོར་བུའི་ཕྲེང་བའི་དབང་བསྐུར་བའོ། །གཡས་སུ་ནོར་བུའི་ཉི་མ་ནི། ཕྱག་གཡས་རིན་པོ་ཆེས་མཚན་པའི་ཉི་མའི་དཀྱིལ་འཁོར་བསྣམས་ཏེ། འོད་ཀྱིས་སྣང་བར་མཛད་པ། གཡོན་གདན་ལ་བརྟེན་ནས་བཞུགས་པའོ། །གཡོན་དུ་ནོར་བུའི་དབལ་ནི། ཕྱག་གཡས་ཡིད་བཞིན་གྱི་ནོར་བུའི་རྒྱལ་མཚན་བསྣམས་ང།ས། དེ་བཞིན་གཤེགས་པ་ཐམས་ཅད་སྦྱིན་པའི་ཕ་རོལ་ཏུ་ཕྱིན་པ་ལ་ངེས་པར་སྦྱོར་བ། གཡོན་གདན་ལ་བརྟེན་ནས་བཞུགས་པའོ། །རྒྱབ་ཏུ་རིན་ཆེན་བཞད་པ། ཕྱག་གཡས་ཀྱིས་སོའི་ཕྲེང་བ་གཉིས་ཀྱི་རྩེ་མོ་ན་ནོར་བུས་མཚན་པའི་རྡོ་རྗེ་རིན་པོ་ཆེ་གཉིས་བསྣམས་ཏེ། དེ་བཞིན་གཤེགས་པ་རྣམས་འཛུམ་པ་ལ་སྦྱོར་བའོ། །གཡོན་གདན་ལ་བརྟེན་ནས་བཞུགས་པའོ། །ནུབ་ཀྱི་ལེ་ཚེ་ལ་རིན་ཆེན་པད་མ། ཏིང་ངེ་འཛིན་མཆོག་གི་ཕྱག་རྒྱས་པད་མ་འདབ་མ་བཅུ་དྲུག་པ་ཡིད་བཞིན་གྱི་ནོར་བུས་་་་་མཚན་པ་བསྣམས་པའོ། །མདུན་དུ་གཏོང་བ་ཏིང་ངེ་འཛིན་ཡེ་ཤེས་ཀྱི་སྙིང་པོ་ནི། ཕྱག་གཡོན་ནོར་བུའི་ཁུ་ཚུར་གྱིས་སྙེམས་པ་དང་བཅས་པའི་ཚུལ་གྱིས་པད་མ་འདབ་མ་བཅུ་དྲུག་པ་ནོར་བུས་མཚན་པའི་རྩ་བ་འཛིན་པ།130

གཡས་པས་དེ་རང་གི་ཐུགས་ཀུར་ཁ་འབྱེད་པའོ། །གཡས་སུ་རིན་ཆེན་རྣོན་པོ་ནི། གཡོན་རིན་པོ་ཆེའི་ཁུ་ཚུར་གྱིས་ནོར་བུས་མཚན་པའི་ཤེར་ཕྱིན་གྱི་གླེགས་བམ་ཐུགས་སྐར་བསྣམས་པ། གཡས་ནོར་བུས་མཚན་པའི་རལ་གྲིས་དེ་བཞིན་གཤེགས་པ་རྣམས་ལ་འདེབས་པར་མཛད་པའོ། །གཡོན་དུ་ནོར་བུའི་འཁོར་ལོ་ནི། ཕྱག་གཡས་ནོར་བུས་མཚན་པའི་འཁོར་ལོ་རྩིབས་བརྒྱད་པ་གུང་མོ་ལ་བསྐོར་བ། གཡོན་གདན་ལ་བརྟེན་ནས་བཞུགས་པའོ། །རྒྱབ་ཏུ་ནོར་བུའི་བསྲུང་བ་ནི།ཕྱག་གཡས་ནོར་བུས་མཚན་པའི་ལྕེ་བསྣམས་ནས་དེ་བཞིན་གཤེགས་པ་རྣམས་ལ་སྨྲ་བར་མཛད་པ། གཡོན་གདན་ལ་བརྟེན་པའོ། །བྱང་གི་ལེ་ཚེར་རིན་ཆེན་ཆར་འབེབས་ཕྱག་གཡོན་ནོར་བུའི་ཁུ་ཚུར་གྱིས་ནོར་བུ་རྒྱ་གྲམ་གྱི་དྲིལ་བུ་བསྣམས་ཤིང་སྙེམས་པ་དང་བཅས་པའི་ཚུལ་དང་། གཡས་རིན་པོ་ཆེའི་ཆར་འབེབས་པའི་ཚུལ་དུ་མཛད་པའོ། །མདུན་དུ་རིན་ཆེན་མཆོད་པ་ནི། གཡོན་རིན་ཆེན་ཆར་འབེབས་དང་འདྲ་བ་ལ།གཡས་ནོར་བུས་མཚན་པའི་སྣ་ཚོགས་རྡོ་རྗེ་རང་གི་ཐུགས་ཀུར་གཏོད་པའི་ཚུལ་གྱིས་བསྣམས་པའོ།།གཡས་སུ་ནོར་བུའི་བསྲུང་བ་ནོར་བུས་མཚན་པའི་གོ་ཆ་བསྣམས་ཏེ་དེ་བཞིན་གཤེགས་པ་རྣམས་ལ་གོ་བསྐོན་པའོ། །གཡོན་དུ་ནོར་བུའི་གནོད་སྦྱིན་སྐུ་མདོག་ནག་པོ།ཞལ་མཆེ་བ་གཅིགས་པ་འཇིགས་པ།ཁུ་ཚུར་གཉིས་ཀྱིས་ནོར་བུས་མཚན་པའི་མཆེ་བ་གཉིས་ཁ་འགྲམ་དུ་འཛིན་ཅིང་བཞུགས་པས་དེ་བཞིན་གཤེགས་པ་རྣམས་འཇིགས་པར་མཛད་པའོ། །རྒྱབ་ཏུ་ནོར་བུའི་ཁུ་ཚུར་ནི། ཕྱག་གཉིས་ཀྱིས་ནོར་བུའི་དམ་ཚིག་གི་ཁུ་ཚུར་གཉིས་ཀྱི་ནང་དུ་ནོར་བུས་མཚན་པའི་རྡོ་རྗེ་རྩེ་ལྔ་པ་འཚིར་ཅིང་བཞུགས་་་་པའོ།ཅི།དེ་ལ་ནོར་བུའི་དམ་ཚིག་གི་ཁུ་ཚུར་ནི། རྡོ་རྗེ་བསྡམས་པ་ལས་མཛུབ་131

མོ་གཉིས་དང་རང་གི་མཐེ་བོང་གཉིས་གདོང་སྦྱར་ནས་ལེགས་པར་མནན་ཏེ་བཙིར་བའོ། །ནང་གི་གྲར་ལྷོ་ཤར་དུ་རིན་ཆེན་སྒེག་མོ་ནི། རིན་པོ་ཆེས་མཚན་པའི་རྡོ་རྗེ་གཉིས་བསྣམས་ནས་འགྱིང་བའི་ཚུལ་དུ་གཡོན་པའི་་་་་་་་་་ཕྱོགས་སུ་མགོ་བོ་འདུད་པའོ། །ལྷོ་ནུབ་ཏུ་རིན་ཆེན་ཕྲེང་བ་མ།རིན་པོ་ཆེའི་ཕྲེང་བས་དེ་བཞིན་གཤེགས་པ་རྣམས་ལ་དབང་བསྐུར་བར་མཛད་པའོ། །ནུབ་བྱང་དུ་རིན་ཆེན་གླུ་མ། རིན་པོ་ཆེའི་པི་ཝཾ་བརྡུང་བའི་ཚུལ་ལོ། །བྱང་ཤར་དུ་རིན་ཆེན་གར་མ། རྡོ་རྗེ་ནོར་བུས་མཚན་པའི་ཕྱག་གཉིས་ཀྱི་གར་མཛད་ཅིང་བཞུགས་པའོ།
 །ཕྱིའི་དཀྱིལ་འཁོར་གྱི་གྲ་བཞིར། ཤར་ལྷོར་རིན་ཆེན་བདུག་པ་མ། རིན་པོ་ཆེའི་སྤོས་སྣོད་བསྣམས་ནས་རིན་པོ་ཆེའི་བདུག་པས་དེ་བཞིན་གཤེགས་པ་རྣམས་ཚིམ་པར་མཛད་པའོ། །ལྷོ་ནུབ་ཏུ་རིན་ཆེན་མེ་ཏོག་མ། གཡོན་རིན་ཆེན་མེ་ཏོག་གི་སྣོད་ཐོགས་ཏེ།གཡས་རིན་ཆེན་མེ་ཏོག་གི་ཆར་འབེབས་པས་དེ་བཞིན་གཤེགས་པ་རྣམས་མཆོད་པའོ།།ནུབ་བྱང་དུ་རིན་ཆེན་མར་མེ་མ། རིན་པོ་ཆེའི་མར་མེའི་མཆོད་སྡོང་བསྣམས་པས་དེ་བཞིན་གཤེགས་པ་རྣམས་སྣང་བར་མཛད་པའོ།།དབང་ལྡན་དུ་རིན་ཆེན་བྱུག་པ་མ། གཡོན་དུ་རིན་པོ་ཆེའི་དྲིའི་དུང་ཆོས་བསྣམས་ནས་གཡས་ཀྱིས་རིན་པོ་ཆེའི་དྲིའི་སྤྲིན་གྱིས་ཆར་འབེབས་པར་མཛད་པའོ། །ཤར་སྒོར་རིན་ཆེན་ལྕགས་ཀྱུའི་བུ་སྐྱ་རེངས་ཀྱི་གཟུགས་ཅན།རིན་པོ་ཆེའི་ལྕགས་ཀྱུས་དེ་བཞིན་གཤེགས་པ་རྣམས་སྤྱན་འདྲེན་པར་མཛད་པའོ།།ལྷོ་སྒོར་རིན་ཆེན་ཞགས་པ་ནི། རིན་པོ་ཆེའི་ཞགས་པས་དེ་བཞིན་གཤེགས་པ་རྣམས་འཇུག་པར་མཛད་པའོ། །ནུབ་སྒོར་རིན་ཆེན་ལྕགས་སྒྲོག་ནི། རིན་པོ་ཆེའི་ལྕགས་སྒྲོག་བསྣམས་ཏེ།དེ་བཞིན་གཤེགས་པ་རྣམས་འཆིང་བར་མཛད་པའོ།།བྱང་132 ་

སྒོར་རིན་ཆེན་འབེབས་པ་ནི། རིན་པོ་ཆེའི་དྲིལ་བུས་དེ་བཞིན་གཤེགས་པ་རྣམས་འབེབས་པར་མཛད་པའོ། །འདི་ལ་གཡོན་གདན་ལ་བརྟེན་པ་ཞིག་ཐོབ་བམ་སྙམ་མོ། །ལྷའི་སྣམ་བུ་ལ་བསྐལ་བཟང་རྣམས་ནི། ཤར་ཕྱོགས་པ་རྣམས་ནོར་བུས་མཚན་པའི་རྡོ་རྗེ་རྩེ་ལྔ་པ། ལྷོ་ཕྱོགས་པ་རྣམས་རིན་པོ་ཆེའི་ཕྲེང་བ་བསྣམས་པ། ནུབ་ཕྱོགས་པ་རྣམས་རིན་པོ་ཆེའི་པད་མ་བསྣམས་པ།བྱང་ཕྱོགས་པ་རྣམས་ནོར་བུས་མཚན་པའི་སྣ་ཚོགས་རྡོ་རྗེ་བསྣམས་པ་སྟེ། ་་་སེམས་དཔའ་དང་པོ་བཞི་དང་མཚུངས་པའོ། །དེ་ལྟར་རྡོ་རྗེ་སྙིང་པོ་ནས་བསྐལ་བཟང་གི་བར་ཐམས་ཅད་པད་མ་དང་ཟླ་བ་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ། གསེར་གྱི་མདོག་ཅན་དགའ་ཞིང་མགུ་བ་སྟེ།རྡོ་རྗེ་ནོར་བུ་ལ་སོགས་པ་ཀུན་ནས་འོད་ཟེར་འབར་བའི་སྙིང་པོ་སྣ་ཚོགས་པ་རྡོ་རྗེ་ནོར་བུ་རིན་པོ་ཆེའི་ཅོད་པན་གྱིས་དབང་བསྐུར་བ། རྒྱན་ཐམས་ཅད་ཀྱིས་བརྒྱན་པར་བྱས་པའི་སྐུ་རྡོ་རྗེ་ནོར་བུ་རིན་པོ་ཆེ་ཆེན་པོའི་མཚན་མ་བསྣམས་པ་བྲིའོ། །ཁྱད་པར་རིན་ཆེན་གནོད་སྦྱིན་ནི། ནག་པོ་ཁྲོས་པའོ། །འགྲེལ་པར་རྡོ་རྗེ་རིན་ཆེན་གྱི་དམ་ཚིག་གི་ཕྱག་རྒྱས་རྣམ་པར་སྣང་མཛད་ལ་སོགས་པ་དབང་བསྐུར་ལ། རིན་པོ་ཆེའི་མྱུ་གུའི་དམ་ཚིག་གི་ཕྱག་རྒྱས་རིན་པོ་ཆེའི་རིགས་བསྐལ་པ་བཟང་པོ་ལ་མཐར་ཐུག་པ་ཐམས་ཅད་དབང་བསྐུར་ཞེས་གསུངས་པས།རྣམ་སྣང་ལ་རིན་པོ་ཆེའི་ཅོད་པན།གཞན་རྣམས་ལ་རིན་པོ་ཆེའི་མྱུ་གུའི་ཅོད་པན་གྱིས་དབང་བསྐུར་བ་དར་དཔྱངས་ཀྱི་དབང་་་་བསྐུར་བ་དང་ལྡན་པ། རྣམ་སྣང་ལ་ཉི་མ་དང་། གཞན་རྣམས་ལ་ཟླ་བའི་འོད་ཀོར་ཅན། འཁོར་གྱི་ལྷ་ཐམས་ཅད་རྣམ་སྣང་ལ་མངོན་དུ་ཕྱོགས་པར་དོན་གྱིས་ཐོབ་བོ། །འདི་དང་འགྲོ་འདུལ་གྱི་དཀྱིལ་འཁོར་གཉིས་པ་ལ་133

སྒོ་བ་རྣམས་སྒོ་སྦྲག་མེད་པའི་ཕྱིར་ལན་གཉིས་མི་དགོས་སོ། །གཉིས་པ་དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་འཁོར་ནི། རྟེན་དཀྱིལ་འཁོར་ནི། འདི་ནས་བཟུང་ཕྱག་རྒྱ་གཅིག་པའི་དཀྱིལ་འཁོར་གྱི་བར་དུ། རྩ་བའི་དཀྱིལ་འཁོར་དང་འདྲའོ། །འདིར་དཀྱིལ་འཁོར་གྱི་དབུས་སུ་རྣམ་སྣང་གི་ཕྱག་རྒྱ་ཆེན་པོ་སྔར་དང་འདྲ་བར་བྲིའོ། །འདི་ལ་ཁ་ཅིག །རྡོ་རྗེ་དབྱིངས་ཀྱི་དབང་ཕྱུག་མ་སེར་མོར་འབྲི་བར་འདོད་པ་ནི། མི་འཐད་དེ། འགྲེལ་པ་ལས། ཕྱག་རྒྱ་ནི། སངས་རྒྱས་ཀྱི་ཕྱག་རྒྱ་སྟེ། རྣམ་པར་སྣང་མཛད་ཀྱི་ཕྱག་རྒྱ་ཆེན་པོའོ། །ཞེས་པ་དང་། བཤད་མ་ཐག་པ་ཉིད་ཀྱིས་སྐྱེས་པའི་གཟུགས་སུ་བསྟན་པའི་ཕྱིར་སངས་རྒྱས་ཀྱི་ཕྱག་རྒྱ་ནི།འདིར་མཆོད་རྟེན་གྱི་གཟུགས་མ་ཡིན་ནོ། །ཞེས་བཤད་པ་དང་འགལ་བའི་ཕྱིར་རོ། །ལྷག་མ་ཕྱག་རྒྱ་ཐམས་ཅད་ཀྱི་གནས་སུ་ཁ་ཁྱེར་གསུམ་པའི་རིགས་པའི་ཁྲི། དེའི་སྟེང་དུ་ཟླ་བའི་དཀྱིལ་འཁོར་རོ། །རྣམ་སྣང་གི་ཕྱོགས་བཞིར། ཤར་དུ་ནོར་བུ། ལྷོར་ནོར་བུའི་ཕྲེང་བ། ནུབ་ཏུ་པད་མའི་སྟེང་དུ་ནོར་བུ།བྱང་དུ་ནོར་བུ་ལ་ནོར་བུ་ཕྲ་མོས་ཡོངས་སུ་བསྐོར་བའོ། །དོན་གྲུབ་ཀྱི་གནས་སུ་རྡོ་རྗེ་ནོར་བུ་རྩིབས་བརྒྱད་པའི་དབུས་སུ་རྡོ་རྗེ་རྩེ་ལྔ་པས་མཚན་པའི་ཡིད་བཞིན་གྱི་ནོར་བུ།དེའི་མདུན་དུ་ནོར་བུས་མཚན་པའི་རྡོ་རྗེ་རྩེ་ལྔ་པ། ལྷོར་ནོར་བུས་མཚན་པའི་ལྕགས་ཀྱུ། བྱང་དུ་རིན་ཆེན་མདའ་གཞུ། ནུབ་ཏུ་མཁྲིག་མའི་མཐར་ཐུག་པའི་ནོར་བུ་དང་བཅས་པའི་ཁུ་ཚུར་གཉིས་ཀྱིས་ལེགས་སོ་ཞེས་བྱེད་པ།ལྷོར་རིན་ཆེན་ལྟ་བའི་གནས་སུ་མིག་གཉིས་ཀྱི་དབུས་སུ་ཡིད་བཞིན་གྱི་ནོར་བུ་དང་ལྡན་པ། དེའི་ཤར་དུ་ནོར་བུའི་ཕྲེང་བ།ལྷོར་ཉི་མའི་དཀྱིལ་འཁོར་གྱི་ལྟེ་བ་ནོར་བུས་མཚན་པ།བྱང་དུ་རིན་པོ་ཆེའི་ཡུ་བ་ཅན་ཡིད་བཞིན་གྱི་ནོར་134

བུའི་རྒྱལ་མཚན་ཟླ་བ་ཕྱེད་པ་དང་བཅས་པ། ནུབ་ཏུ་སོ་ཕྲེང་གཉིས་ཀྱི་མཐར་རྡོ་རྗེ་ནོར་བུས་མཚན་པ། ནུབ་ཏུ་ནོར་བུ་པད་མའི་གནས་སུ་པད་འདབ་བཅུ་དྲུག་པ་ཡིད་བཞིན་གྱི་ནོར་བུ་ཅན་ནོ། །དེའི་ཤར་དུ་དེ་དང་འདྲའོ། །ལྷོར་ནོར་བུས་མཚན་པའི་རལ་གྲི། བྱང་དུ་འཁོར་ལོ་རྩིབས་བརྒྱད་པའི་ལྟེ་བར་ནོར་བུ་དང་ལྡན་པ། ནུབ་ཏུ་ནོར་བུས་མཚན་པའི་ལྕེའོ། །བྱང་དུ་རིན་ཆེན་ཆར་འབེབས་ཀྱི་གནས་སུ་ནོར་བུའི་ཆར་འབེབས་པ་ལ་ནོར་བུ་ཕྲ་མོས་བསྐོར་བ། དེའི་མདུན་དུ་ནོར་བུས་མཚན་པའི་སྣ་ཚོགས་རྡོ་རྗེ།གཡས་སུ་ནོར་བུའི་མཚན་པའི་གོ་ཆ། གཡོན་དུ་ནོར་བུས་མཚན་པའི་མཆེ་བ་གཉིས། རྒྱབ་ཏུ་ནོར་བུའི་དམ་ཚིག་གི་ཁུ་ཚུར་གྱིས་བཟུང་བའི་ནོར་བུས་མཚན་པའི་རྡོ་རྗེ་རྩེ་ལྔ་བའོ། །ནང་གི་ཤར་ལྷོར་ནོར་བུས་མཚན་པའི་རྡོ་རྗེ་རྩེ་ལྔ་བ་གཉིས། ལྷོ་ནུབ་ཏུ་ནོར་བུའི་ཕྲེང་བ།བྱང་ཤར་དུ་མཁྲིག་མའི་མཐར་ཐུག་པའི་ལག་པ་སེར་པོ་གཉིས་གར་བྱེད་པའོ། །ཕྱིའི་གྲ་བཞིར། ཤར་ལྷོར་ནོར་བུས་མཚན་པའི་སྤོས་ཁང་། ལྷོ་ནུབ་ཏུ་རིན་པོ་ཆེའི་མེ་ཏོག་གིས་ཀུན་ཏུ་གང་བའི་ལོ་མའི་སྣོད། ནུབ་བྱང་དུ་ནོར་བུས་མཚན་པའི་མར་མེའི་མཆོད་སྡོང་། བྱང་ཤར་དུ་ནོར་བུས་མཚན་པའི་དྲིའི་དུང་ཆོས། ཤར་སྒོར་ནོར་བུའི་ལྕགས་ཀྱུ། ལྷོ་སྒོར་ནོར་བུའི་ཞགས་པ། ནུབ་སྒོར་ནོར་བུའི་ལྕགས་སྒྲོག བྱང་སྒོར་ནོར་བུའི་དྲིལ་བུ།ལྷ་སྣམ་ལ་བསྐལ་བཟང་རྣམས་སེམས་དཔའ་དང་པོ་བཞིའི་མཚན་མ་དང་མཚུངས་པར་བྲིའོ། །མཚན་མ་ཐམས་ཅད་ཀྱང་ཤར་ཕྱོགས་པ་རྣམས་མགོ་ཤར་དུ་བསྟན་པ་ལ་སོགས་པ་རང་རང་གི་ཕྱོགས་སུ་་་་མགོ་བསྟན་པ། ཐམས་ཅད་ཀྱང་འོད་ཟེར་གྱི་ཕྲེང་བས་བསྐོར་བ་བྲིའོ། །འདི་ལ་པདྨའི་གདན་དངོས་སུ་གསུངས་པ་མི་སྣང་སྟེ། དོན་གྱི་ཤུགས་ཀྱིས་ཐོབ་135

བམ་སྙམ་མོ། །གསུམ་པ་ཆོས་ཀྱི་ཕྱག་རྒྱ་གཙོ་བོར་གྱུར་པ་ཆོས་ཀྱི་དཀྱིལ་འཁོར་ནི། ལྷ་ཐམས་ཅད་ཀྱི་གནས་སུ་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རྩེ་ལྔ་པ། དེའི་ལྟེ་བར་རྣམ་སྣང་ནས་བསྐལ་བཟང་གི་མཐར་ཐུག་པ་ཐམས་ཅད་རྡོ་རྗེ་སྐྱིལ་ཀྲུང་གིས་བཞུགས་པ། རང་གི་མཚན་མ་ནས་འབྲས་ཙམ་གྱི་སྙིང་གའི་ཕྱི་རོལ་ཏུ་བསྣམས་ནས་རྡོ་རྗེ་བསྡམས་པ་བཀན་ཏེ་སྐྱིལ་ཀྲུང་གི་་་་སྟེང་དུ་བཞག་པ། ཏིང་ངེ་འཛིན་ལ་སྙོམས་པར་ཞུགས་པ་བྲིའོ། །འདི་ལ་ཟླ་བའི་གདན་མ་གཏོགས་པ་མ་གསུངས་ཀྱང་འདིའི་གོང་མ་གཉིས་ལ་དབུས་སུ་སེང་གེའི་གདན་དང་། གཞན་རྣམས་ལ་པད་གདན་བཤད་པས་དོན་གྱིས་འདིར་ཡང་ཐོབ་བོ། །བཞི་པ་ལས་ཀྱི་ཕྱག་—རྒྱ་གཙོ་བོར་གྱུར་པ་ལས་ཀྱི་དཀྱིལ་འཁོར་ནི། དབུས་སུ་རྣམ་སྣང་དཀྱིལ་འཁོར་ཆེན་པོ་དང་མཚུངས་པར་བྲི་ཞིང་། གཞན་གཙོ་བོ་བཞི་ལ། འགྲེལ་པར་དམིགས་བསལ་མ་གསུངས་ཀྱང་།དཀྱིལ་འཁོར་གོང་མ་རྣམས་ཀྱི་སྐབས་སུ་ལྷ་ཕོར་འབྲི་བར་བཤད་ཅིང་།འགྲེལ་པར་ཡང་སྔར་བཤད་པའི་སྐབས་སུ་གཙོ་བོ་རྣམས་ལ་ཕོ་རྟགས་ཀྱི་་་་་མིང་གིས་གསུངས་པས། གཙོ་བོ་ལྷ་ལྔ་ཕོར་བྲི། རྣམ་སྣང་གི་ཕྱོགས་བཞིར་མཚན་མ་བཞི་འདིར་དངོས་སུ་མ་གསུངས་ཀྱང་།ཁམས་གསུམ་རྣམ་རྒྱལ་གྱི་ལས་དཀྱིལ་དང་། འགྲོ་འདུལ་གྱི་ལས་དཀྱིལ་ནས་ཕྱག་རྒྱ་བཞི་འགོད་པར་བསྟན་པས་འདིར་ཡང་ཐོབ་བོ། །གཞན་ནོར་བུའི་མཚན་མ་ནས་ནོར་བུའི་འབེབས་པའི་མཐར་ཐུག་པའི་བར་གཟུགས་འཛིན་པའི་ལྷ་མོ་རྣམས་དང་།བསྐལ་བཟང་གི་གཟུགས་འཛིན་པའི་ལྷ་མོ་རྣམས་སྐུ་མདོག་དང་དབྱིབས་་་་དང་ཕྱག་མཚན་རྣམས་སྔར་དང་འདྲ་བ་ལས་ཁྱད་པར་ནི།ལྷ་མོའོ།།གཉིས་པ་ལ་རྣམ་སྣང་ནོར་བུའི་རིགས་ཀྱི་ཕྱག་རྒྱ་བཞི་པ་ནི། དཀྱིལ་འཁོར་གྱི་ལྟེ་136

བའི་དབུས་སུ། གདན་དང་སྐུ་མདོག་དང་དབྱིབས་དཀྱིལ་འཁོར་ཆེན་པོར་བཤད་པ་དང་མཚུངས་པའི་རྣམ་སྣང་བྲི། ཕྱོགས་བཞིར་གཙོ་བོ་བཞིའི་གནས་སུ་རྡོ་རྗེ་ནོར་བུ་ལ་སོགས་པ་བཞིའི་མཚན་མ་སྔར་བཞིན་དུ་བྲིའོ། །གཉིས་པ་དོན་གྲུབ་ཕྱག་རྒྱ་བཞི་པ་ནི།དབུས་སུ་དོན་གྲུབ་ཀྱི་ཕྱག་རྒྱ་ཆེན་པོ།གཙོ་བོ་བཞིའི་གནས་སུ་པད་ཟླའི་སྟེང་དུ་རིན་ཆེན་མཚན་མ་དང་། རྒྱལ་པོ་དང་། ཆགས་པ་དང་། ལེགས་པའི་ཕྱག་རྒྱ་བྲིའོ། །གསུམ་པ་རིན་ཆེན་ལྟ་བ་ཕྱག་རྒྱ་བཞི་པ་ནི། དབུས་སུ་རིན་ཆེན་ལྟ་བའི་ཕྱག་རྒྱ་ཆེན་པོ། གཙོ་བོ་བཞིའི་གནས་སུ་རིན་ཆེན་ཕྲེང་བ་དང་། ཉི་མ་དང་། དབལ་དང་། བཞད་པའི་ཕྱག་རྒྱ་བྲིའོ། །བཞི་པ་རིན་ཆེན་པད་མ་ཕྱག་རྒྱ་བཞི་པ་ནི། དབུས་སུ་རིན་ཆེན་པད་མའི་ཕྱག་རྒྱ་ཆེན་པོ། གཙོ་བོ་བཞིའི་གནས་སུ་གཏོང་བ་ཏིང་ངེ་འཛིན་དང་། རྣོན་པོ་དང་། འཁོར་ལོ་དང་། བསྲུང་བའི་ཕྱག་རྒྱ་བྲིའོ། །ལྔ་པ་རིན་ཆེན་ཆར་འབེབས་ཕྱག་རྒྱ་བཞི་པ་ནི། དབུས་སུ་རིན་ཆེན་ཆར་འབེབས་ཀྱི་ཕྱག་རྒྱ་ཆེན་པོ། གཙོ་བོ་བཞི་པོའི་གནས་སུ་རིན་ཆེན་མཆོད་པ་དང་། བསྲུང་བ་དང་། གནོད་སྦྱིན་དང་། ཁུ་ཚུར་རྣམས་ཀྱི་ཕྱག་རྒྱ་བྲིའོ། །དེ་རྣམས་ཀྱི་ཕྱག་ཆེན་ནི། དཀྱིལ་འཁོར་ཆེན་པོར་བཤད་པ་བཞིན་ནོ། །སེམས་དཔའི་ཕྱག་རྒྱ་རྣམས་ནི། གཟུངས་དཀྱིལ་དུ་བཤད་པ་བཞིན་ནོ། །འགོད་ཚུལ་ཡང་།མདུན་དང་།གཡས་དང་།གཡོན་དང་།རྒྱབ་ཏུ་འགོད་དོ།།གསུམ་པ་དོན་གྲུབ་ཕྱག་རྒྱ་གཅིག་པའི་དཀྱིལ་འཁོར་ནི། དཀྱིལ་འཁོར་དབུས་སུ་པད་ཟླའི་སྟེང་དུ་དོན་གྲུབ་ཀྱི་ཕྱག་རྒྱ་ཆེན་པོའི་་་་་་་དཀྱིལ་འཁོར་ཆེན་པོར་བཤད་པ་དང་འདྲ་བར་བྲིའོ།། ་གཉིས་པ་རྒྱུད་ཕྱི་མ་ལས་གསུངས་པའི་སྒྲུབ་པའི་དཀྱིལ་འཁོར་137

ལ་བཞི་ལས།དང་པོ་རྡོ་རྗེ་དབྱིངས་ཀྱི་སྒྲུབ་པའི་དཀྱིལ་འཁོར་ནི། སུམ་ཅུ་སོ་བདུན་ལས། དང་པོ་རྣམ་པར་སྣང་མཛད་ཀྱི་སྒྲུབ་པའི་དཀྱིལ་འཁོར་ནི།དཀྱིལ་འཁོར་རྡོ་རྗེ་དབྱིངས་ཀྱི་གཟུངས་ཀྱི་དཀྱིལ་འཁོར་བཞིན་དུ་བྲིས་ལ།དབུས་སུ་རྣམ་སྣང་སྐུ་ཕྱག་རྒྱ་ཆེན་པོ་བྲི། གཞན་ཐམས་ཅད་རྡོ་རྗེ་དབྱིངས་ཀྱི་གཟུངས་དཀྱིལ་ལས་བཤད་པའི་མཚན་མའི་ཕྱག་མཚན་ཕྱག་རྒྱ་བསྐལ་་་་བཟང་གི་མཐར་ཐུག་པ་རྣམས་རྡོ་རྗེ་དབྱིངས་ཀྱི་གཟུངས་དཀྱིལ་བཞིན་་་་་་་བྲིའོ། །རྣམ་སྣང་གི་དཀྱིལ་འཁོར་རོ། །དེ་བཞིན་དུ་མི་བསྐྱོད་པ་དབུས་སུ་ཕྱག་རྒྱ་ཆེན་པོ་བྲིས་ལ། གཞན་ཐམས་ཅད་སྔར་དང་འདྲ་བ་མི་བསྐྱོད་པའི་འོ།།དབུས་སུ་རིན་འབྱུང་བྲི།མི་བསྐྱོད་པའི་གནས་སུ་རིན་འབྱུང་གི་ཕྱག་རྒྱ།རིན་འབྱུང་གི་གནས་སུ་མི་བསྐྱོད་པའི་ཕྱག་རྒྱ་བྲིས་པ་ནི། །རིན་འབྱུང་གིའོ། །དབུས་སུ་འོད་དཔག་མེད། མི་བསྐྱོད་པའི་གནས་སུ་འོད་དཔག་མེད་ཀྱི་ཕྱག་རྒྱ། འོད་དཔག་མེད་ཀྱི་གནས་སུ་མི་བསྐྱོད་པའི་ཕྱག་རྒྱ་བྲིས་པ་ནི།འོད་དཔག་མེད་ཀྱིའོ། །དབུས་སུ་དོན་གྲུབ། མི་བསྐྱོད་པའི་གནས་སུ་དོན་གྲུབ་ཀྱི་ཕྱག་རྒྱ། དོན་གྲུབ་ཀྱི་གནས་སུ་མི་བསྐྱོད་པའི་ཕྱག་རྒྱ་བྲིས་པ་ནི།དོན་གྲུབ་ཀྱིའོ། །ཡང་དཀྱིལ་འཁོར་སྔ་མ་དང་འདྲ་བ་ལས། དབུས་སུ་རྡོ་རྗེ་སེམས་དཔའི་ཕྱག་རྒྱ་ཆེན་པོ་བྲིས། གཞན་ཐམས་ཅད་རྡོ་རྗེ་དབྱིངས་ཀྱི་གཟུངས་དཀྱིལ་བཞིན་བཀོད་པ་ནི། རྡོར་སེམས་ཀྱིའོ། །དེ་བཞིན་དུ་རྡོ་རྗེ་ཆགས་པ་ནས་འབེབས་པའི་བར། དབུས་སུ་ཕྱག་རྒྱ་ཆེན་པོ་བྲི། རྡོ་རྗེ་སེམས་དཔའི་གནས་སུ་གཞན་སོ་སོའི་ཕྱག་རྒྱ་བྲི། དེ་དག་སོ་སོའི་གནས་སུ་རྡོ་རྗེ་སེམས་དཔའི་ཕྱག་རྒྱ་བྲི། དེ་བཞིན་དུ་རྡོ་རྗེ་སེམས་མ་དབུས་སུ་རྡོ་རྗེ་སེམས་དཔའི་གཟུགས་སུ་བྲི། གཞན་ཐམས་ཅད་རྡོ་རྗེ་སེམས་དཔའ་དང་འདྲའོ། །138

རྡོ་རྗེ་རིན་ཆེན་མའི་དབུས་སུ་རྡོ་རྗེ་རིན་ཆེན་གྱི་གཟུགས་སུ་བྲི། རྡོ་རྗེ་རིན་ཆེན་མའི་གནས་སུ་རྡོ་རྗེ་སེམས་མའི་ཕྱག་རྒྱ་བྲི། རྡོ་རྗེ་སེམས་མའི་གནས་སུ་རྡོ་རྗེ་རིན་ཆེན་མའི་ཕྱག་རྒྱ་བྲིའོ། །དེ་བཞིན་དུ་དབུས་སུ་རྡོ་རྗེ་ཆོས་མ་དང་།རྡོ་རྗེ་ཆོས་ཀྱི་གཟུགས་སུ་བྲི། རྡོ་རྗེ་སེམས་མའི་གནས་སུ་རྡོ་རྗེ་ཆོས་མའི་ཕྱག་རྒྱ། རྡོ་རྗེ་ཆོས་མའི་གནས་སུ་རྡོ་རྗེ་སེམས་མའི་ཕྱག་རྒྱ་བྲིའོ། །དབུས་སུ་རྡོ་རྗེ་ལས་མ་རྡོ་རྗེ་ལས་ཀྱི་གཟུགས་སུ་བྲི། རྡོ་རྗེ་སེམས་མའི་གནས་སུ་རྡོ་རྗེ་ལས་མའི་ཕྱག་རྒྱ་བྲི། རྡོ་རྗེ་ལས་མའི་གནས་སུ་རྡོ་རྗེ་སེམས་མའི་ཕྱག་རྒྱ་བྲིའོ། །ཡང་རྡོ་རྗེ་སྒེག་མོའི་ཕྱག་ཆེན་དབུས་སུ་བྲི། རྡོ་རྗེ་སེམས་མའི་གནས་སུ་རྡོ་རྗེ་སྒེག་མོའི་ཕྱག་རྒྱ། རྡོ་རྗེ་སྒེག་མོའི་གནས་སུ་རྡོ་རྗེ་སེམས་མའི་ཕྱག་རྒྱ་བྲིའོ། །དྲི་མའི་བར་དུ་དེས་འགྲེ་སྟེ། རྡོ་རྗེ་དབྱིངས་ཀྱི་སྒྲུབ་པའི་དཀྱིལ་འཁོར་སུམ་ཅུ་རྩ་བདུན་ནོ། ། ་གཉིས་པ་ཁམས་གསུམ་རྣམ་རྒྱལ་གྱི་སྒྲུབ་པའི་དཀྱིལ་འཁོར་ནི།དཀྱིལ་འཁོར་ཁམས་གསུམ་རྣམ་རྒྱལ་གྱི་གཟུངས་དཀྱིལ་དང་འདྲ་བ་ལས།དབུས་སུ་རྡོ་རྗེ་ཧཱུཾ་མཛད་ཀྱི་ཕྱག་ཆེན་བྲི། གཞན་བསྐལ་བཟང་གི་བར་ཐམས་ཅད་འཇིག་རྟེན་གསུམ་རྒྱལ་གྱི་གཟུངས་དཀྱིལ་བཞིན་ནོ། །རིན་ཆེན་ཧཱུཾ་མཛད་ཀྱི་ཕྱག་རྒྱ་ཆེན་པོ་དབུས་སུ་བྲིས་ལ།རིན་ཆེན་ཧཱུཾ་མཛད་དང་རྡོ་རྗེ་ཧཱུཾ་མཛད་ཀྱི་ཕྱག་རྒྱ་གནས་བརྗེས་ལ་བྱ་སྟེ། ཆོས་ཀྱི་རྒྱུ་མཛད་དང་། ལས་ཀྱི་ཧཱུཾ་མཛད་ཀྱང་དེས་འགྲེའོ།།ཁྲོ་བོ་རྡོར་སེམས་ཀྱི་སྐུ་དབུས་སུ་བྲིས་ལ། གཞན་ཐམས་ཅད་མ་བཅོས་པ་ནི། ཁྲོ་བོ་རྡོ་རྗེ་སེམས་དཔའ་ཡིན་ལ། ཁྲོ་བོ་རྡོ་རྗེ་རྒྱལ་པོ་ནས་འབེབས་པའི་བར་ནི། དེ་དག་གི་སྐུ་དབུས་སུ་བྲི་ཞིང་། དེ་དག་གི་གནས་སུ་ཁྲོ་བོ་རྡོར་སེམས་ཀྱི་ཕྱག་རྒྱ་བྲི། རྡོར་སེམས་ཀྱི་གནས་སུ་དེ་དག་139

གི་ཕྱག་རྒྱ་བྲིས་པ་ལ་སོགས་སྔ་མ་དང་འདྲའོ།།ཕྱིའི་རྡོ་རྗེ་རིགས་ཀྱི་གཟུངས་ཀྱི་དཀྱིལ་འཁོར་ལ་དཀྱིལ་འཁོར་སྔར་བཞིན་ལས། དབུས་སུ་རྡོ་རྗེ་རིག་པ་མཆོག་ཆུང་མ་དང་བཅས་པའི་སྐུ་བྲིས་ལ། གཞན་སྔར་བཞིན་དུ་བཀོད་པ་ནི། རིག་པ་མཆོག་གི་དཀྱིལ་འཁོར་རོ། །དབུས་སུ་སྒྱུ་མ་རྡོ་རྗེའི་སྐུ་བྲི།གཞན་སྔར་བཞིན།རྒྱུ་མ་རྡོ་རྗེའི་དཀྱིལ་འཁོར།རྡོ་རྗེ་དྲིལ་བུ་ལ་སོགས་པ་ནི།དབུས་སུ་དེ་དག་གི་སྐུ་བྲི།སྒྱུ་མ་རྡོ་རྗེའི་གནས་སུ་དེ་དག་གི་ཕྱག་རྒྱ། དེ་དག་གི་གནས་སུ་སྒྱུ་མ་རྡོ་རྗེའི་ཕྱག་རྒྱ་བྲི་སྟེ་རྡོ་རྗེ་རིགས་ཀྱི་སྒྲུབ་པའི་དཀྱིལ་འཁོར་ཉི་ཤུ་རྩ་གཅིག་གོ །གསུམ་པ་འགྲོ་བ་འདུལ་བའི་སྒྲུབ་པའི་དཀྱིལ་འཁོར་ནི། དཀྱིལ་འཁོར་སྔ་མ་དང་འདྲ་བ་ལས་དབུས་སུ་འགྲོ་བ་འདུལ་བའི་སྐུ། གཞན་རྣམས་ཕྱག་མཚན་འགྲོ་བ་འདུལ་བའི་གཟུངས་དཀྱིལ་བཞིན་བཀོད་པ་ནི།འགྲོ་བ་འདུལ་བའི་དཀྱིལ་འཁོར་རོ། །དབུས་སུ་སངས་རྒྱས་པད་མའི་སྐུ་བྲི།གཞན་སྔར་བཞིན་ཏེ་སངས་རྒྱས་པད་མ་ཡིའོ། །དེ་བཞིན་དུ་པད་མ་འབེབས་པའི་བར་དེ་བཞིན་གཤེགས་པའི་དཀྱིལ་འཁོར་དུ་བཤད་པ་བཞིན་ཏེ།འགྲོ་བ་འདུལ་བའི་སྒྲུབ་པའི་དཀྱིལ་འཁོར་སུམ་ཅུ་རྩ་བདུན་ནོ།།བཞི་པ་དོན་གྲུབ་ཀྱི་སྒྲུབ་པའི་དཀྱིལ་འཁོར་ནི། དཀྱིལ་འཁོར་སྔ་མ་དང་འདྲ་བ་ལས། དབུས་སུ་དོན་གྲུབ་ཀྱི་སྐུ་བྲི། གཞན་རྣམས་ཕྱག་མཚན་སྔར་བཞིན་དུ་བྲི་སྟེ། དོན་གྲུབ་ཀྱི་དཀྱིལ་འཁོར་རོ། །དབུས་སུ་རིན་ཆེན་ལྟ་བའི་སྐུ་བྲི། དོན་གྲུབ་ཀྱི་གནས་སུ་རིན་ཆེན་ལྟ་བའི་ཕྱག་རྒྱ། རིན་ཆེན་ལྟ་བུའི་གནས་སུ་དོན་གྲུབ་ཀྱི་ཕྱག་རྒྱ་བྲི་བ་སོགས་རིན་ཆེན་འབེབས་པའི་བར་སྔར་བཞིན་ཏེ། དོན་གྲུབ་ཀྱི་སྒྲུབ་པའི་དཀྱིལ་འཁོར་སུམ་ཅུ་རྩ་བདུན་ཏེ།140

སྒྲུབ་པའི་དཀྱིལ་འཁོར་བརྒྱ་དྲུག་ཅུ་རྩ་དགུ་སྟེ། རྩ་བའི་རྒྱུད་ཀྱི་དཀྱིལ་འཁོར་བཞི་བཅུ་རྩ་བཞི་དང་བསྡོམས་པས་དཀྱིལ་འཁོར་ཉིས་བརྒྱ་དང་་་་་་་བཅུ་གསུམ་མོ།། ༤་་་དེ་ཉིད་རྣམ་བཅུའི་རི་ཤིང་གཟའ་སྐར་གྱིས། །རྒྱས་བཏབ་རྣལ་འབྱོར་རྒྱུད་ཀྱི་ཆུ་གཏེར་ཆེ།།བླ་མའི་མན་ངག་སྲུབ་ཤིང་གིས་བསྲུབས་པས།།དཀྱིལ་འཁོར་གསལ་བྱེད་ཆ་ཤས་ཅན་འདི་འཁྲུངས།།དེ་ཡི་དགེ་བས་སེམས་ཅན་གྱི། །ཉོན་མོངས་གདུང་བ་ཞི་གྱུར་ནས། །བློ་གྲོས་ཀུན་དའི་ཚལ་རྒྱས་ཏེ།།ཆོས་ཀྱི་སྤྲང་རྩིས་ཚིམ་པར་ཤོག།རྒྱུད་སྡེ་བཞི་ལ་མཁས་པའི་དབང་ཕྱུག་བླ་མ་དམ་པ་ཀུན་མཁྱེན་འཕགས་པ་ཡོན་ཏན་རྒྱ་མཚོའི་གསུང་གི་འོད་ཟེར་ལ་བརྟེན་ནས། དགེ་སློང་རིན་ཆེན་གྲུབ་ཀྱིས་ལེགས་པར་སྦྱར་བ་དཀྱིལ་འཁོར་གསལ་བྱེད་ཉི་མའི་འོད་ཟེར་ལས།རྩ་རྒྱུད་དེ་ཉིད་བསྡུས་པའི་དཀྱིལ་འཁོར་བཤད་པ་སྟེ།ལེའུ་དང་པོའོ།། ་ ་141

༄མྱ ། །བཤད་རྒྱུད་རྡོ་རྗེ་རྩེ་མོའི་དཀྱིལ་འཁོར་གྱི་བཀོད་པ་བཞུགས་སོ།
 །ཡེ་ཤེས་བྱང་ཆུབ་མཆོག་ལས་བྱུང་། །སེམས་ཅན་དོན་ལ་རྗེས་ཆགས་པ། །བླ་མ་རྡོ་རྗེ་སེམས་དཔའ་ལ། །བཏུད་ནས་རྩེ་མོའི་དཀྱིལ་འཁོར་དབྱེ། །འདིར་བཤད་པའི་རྒྱུད་རྡོ་རྗེ་རྩེ་མོའི་དཀྱིལ་འཁོར་ལ་གཉིས་ཏེ། རྟོགས་པ་ཐམས་ཅད་བསྡུས་པ་ལས་བྱུང་བ་རིགས་བསྡུས་པའི་དཀྱིལ་འཁོར་དང་།རིགས་སོ་སོ་བའི་དཀྱིལ་འཁོར་གཉིས་ལས། དང་པོ་ནི། གྲུ་བཞི་པ་ལ་སྒོ་བཞི་པ། རྟ་བབས་བཞིས་ནི་མཛེས་བྱས་པའི། །ཐིག་བཞི་དང་ནི་ཡང་དག་ལྡན། །དར་དང་ཕྲེང་བ་རྣམ་པར་བརྒྱན། །མཚམས་ཀྱི་ཆ་ནི་ཐམས་ཅད་དང་། །སྒོ་ཡི་སྒོ་ཁྱུད་མཚམས་སུ་ནི། །རྡོ་རྗེ་རིན་ཆེན་རྣམས་ཀྱིས་སྤྲས། །ཕྱི་ཡི་དཀྱིལ་འཁོར་ཐིག་གདབ་བྱ། །ཞེས་པ་འདི། ཁ་ཅིག དཀྱིལ་འཁོར་སྒོ་ཕྱི་མ་འི་ཐིག་ཏུ་འདོད་པ་ནི། མི་འཐད་དེ། དཀྱིལ་འཁོར་ཕྱི་མའི་མཚན་ཉིད་ནི། འོག་ནས་རྒྱས་པར་འཆད་པས་ལན་གཉིས་འཆད་ན་ཟློས་པར་འགྱུར་བའི་ཕྱིར་རོ། །དེས་ན་དེ་ནི་སྒོ་ནང་མའི་རྩ་ཐིག་ཕྱིའི་ཐིག་ཡིན་པས་དཀྱིལ་འཁོར་ཕྱིའི་ཞེས་བྱ་སྟེ། ཚིག་གི་དོན་ནི་གོ་སླའོ། །དེ་ཡི་ནང་གི་རིམ་པ་ནི། །འཁོར་ལོ་ལྟ་བུར་བྲི་བར་བྱ། །རྡོ་རྗེ་ཕྲེང་བས་ཡོངས་སུ་བསྐོར། །ཀ་བ་བརྒྱད་ཀྱིས་ཉེ་བར་མཛེས། །ཞེས་པ་ནི། རྩ་ཐིག་གི་ནང་དུ་འཁོར་ལོ་ལྟ་བུ་ཟླུམ་པོ་སྟེ། ཆ་ཆུང་གཅིག་པའི་རྡོ་རྗེའི་ཕྲེང་བ་ཟླུམ་པོས་བསྐོར་བའི་ནང་དུ་ཐིག་བཞི་བཏབ་་་་་པའི་ལེ་ཚེ་དགུ་བྱ་བའོ། །རྡོ་རྗེ་ཀ་བའི་མདུན་གནས་པའི། །དཀྱིལ་འཁོར་ལྔ་142

ཡིས་རྣམ་པར་བརྒྱན། །ཇི་ལྟར་ཕྱི་དང་ནང་གནས་པའི། །དཀྱིལ་འཁོར་རེ་རེ་རྣམ་པར་དབྱེ། །ཞེས་པ་ནི། ཕྱོགས་བཞི་དབུས་དང་ལྔའི་ལེ་ཚེ་ལ་དཀྱིལ་འཁོར་རེ་རེ་སྟེ། དཀྱིལ་འཁོར་ཆེན་པོའི་ཕྱི་ནང་ཇི་ལྟར་བར། དཀྱིལ་འཁོར་་ཆུང་ངུ་རྣམས་ཀྱིའང་ཕྱི་ནང་དབྱེ་བར་བཤད་པས། ཐམས་ཅད་ཀྱང་གྲུ་བཞི་་སྒོ་བཞི་རྟ་བབས་དང་བཅས་པ་ཡིན་ལ། བླ་མ་གོང་མ་རྣམས་ཀྱིས་རྡོ་ར་མེ་རི་ཡང་བཞེད་དོ། །ཕྱོགས་ཚོན། དབུས་དཀར་ཤར་སྔོ་ལྷོ་སེར་ནུབ་དམར་བྱང་ལྗང་། རྩིག་པ་ནི། ཕྱི་ནས་སྔོ་སེར་དམར་ལྗང་དཀར་པོ། རིགས་ཆུང་རྣམས་ལ་ཡང་རིགས་གཞན་གྱི་གནས་སུ་རྣམ་སྣང་སོང་བ་མེད་པའི་ཕྱིར་་་་་་ཕྱོགས་ཚོན་དང་རྩིག་པ་འཕོ་བ་མེད་ལ།ཕྱོགས་བཞིའི་རིགས་ཆུང་རྣམས་ཀྱི་དཀྱིལ་འཁོར་དབུས་མའི་ཕྱོགས་ཤར་ཡིན་ནོ། །རིགས་ཆུང་གི་དཀྱིལ་འཁོར་ལྔ་ག་ཡང་རྩ་ཐིག་གི་ནང་དུ་ཆ་ཕྲན་གཅིག་གི་གདུང་ཟླུམ་དང་། ཐིག་བཞི་བཏབ་པས་ལེ་ཚེ་དགུར་བྱས་པ་ལ། དབུས་མ་དང་བཞིའི་དཀྱིལ་འཁོར་གཉིས་ལ་དང་པོའི་རྡོ་རྗེས་མཚན་པའི་ཀ་གདུང་། ཤར་དུ་རྡོ་རྗེ་རིགས་ཀྱི་དཀྱིལ་འཁོར་ལ་རྡོ་རྗེ་གདེངས་པས་མཚན་པའི་ཀ་གདུང་། ལྷོ་ལ་རིན་པོ་ཆེ།ནུབ་ལ་པདྨ་མ། བྱང་ལ་སྣ་ཚོགས་རྡོ་རྗེས་མཚན་པའི་ཀ་གདུང་ངོ་། །དེ་བཞིན་སངས་རྒྱས་རིགས་མཆོག་ལ། །འོན་ཀྱང་རྡོ་རྗེའི་ཁྱད་པར་གྱིས། །རྡོ་རྗེའི་དཀྱིལ་འཁོར་སྦྱོར་བྱུང་བའི། །རྡོ་རྗེ་ཤར་གྱི་ཕྱོགས་ཆ་རུ། །ལྷོ་རུ་རིན་ཆེན་དཀྱིལ་འཁོར་ཏེ། །ནུབ་ཏུ་པདྨ་ཡང་དག་བཤད། །བྱང་དུ་ལས་ནི་ཡང་དག་སྦྱོར། །ཞེས་བཤད་པས། ལྷོ་རུ་རིན་པོ་ཆེའི་རྣམ་པ་ཅན། །ནུབ་ཏུ་པདྨ་འདབ་བརྒྱད་ཀྱི་རྣམ་པ་ཅན། །བྱང་དུ་སྣ་ཚོགས་རྡོ་རྗེའི་རྗེམ་པ་ཅན་གྱི་ལེ་ཚེ་དགུ་པར་བྱའོ། །དཀྱིལ་འཁོར་ནུབ་མ་མ་གཏོགས་པ་གཞན་བཞི་ལ་ལེ་ཚེ་143

དབུས་དང་། ཕྱོགས་བཞི་ལ་ཟླ་བའི་དཀྱིལ་འཁོར་ལྔ་ལྔ། ནུབ་ཀྱི་ལྔ་ལ་པདྨ་འདབ་བརྒྱད་རེ་རེའོ། །དབུས་དེ་བཞིན་གཤེགས་པའི་དཀྱིལ་འཁོར་གྱི་དབུས་སུ་སེང་གེའི་ཁྲི་པདྨ་དང་ཟླ་བའི་གདན་ལ་རྣམ་སྣང་བྱང་ཆུབ་མཆོག་གི་ཕྱག་རྒྱས་རྡོ་རྗེ་རྩེ་ལྔ་པ་བསྣམས་པ། འདི་ལ་ཞལ་བཞིའི་དམིགས་བསལ་མ་བྱུང་ཡང་དོན་གྱིས་ཐོབ་བོ། །དེའི་ཕྱོགས་བཞིར། རྒྱུད་ལས། རྡོ་རྗེ་སེམས་དཔའ་རྒྱལ་པོ་ཆེ། །མདུན་རྒྱབ་ཏུ་ནི་གནས་པ་ཡིན། །རྡོ་རྗེ་ལྕགས་ཀྱུ་གཡས་ཕྱོགས་སུ། །ནུབ་ཀྱི་ཕྱོགས་སུ་བདུད་འཇོམས་པ། །རྡོ་རྗེ་ལེགས་པ་རྒྱལ་པོ་ཆེ། །ཆོས་འཛིན་ཆེན་པོ་དབང་དང་ལྡན། །ཆོས་འཛིན་པ་ནི་བྱང་དུ་སྟེ། །མདུན་དུ་རྡོ་རྗེ་སྙེམས་ཚུལ་ལོ། ཞེས་གསུངས་པ་ལ། པཎ་ཆེན་ཚྭ་ན་ཤྲཱིའི་མན་ངག་ལ་བརྟེན་ནས་གནུར་སིདྷས།དེ་ལྟར་རྡོ་རྗེ་རིགས་ཀྱི་སེམས་དཔའ་བཞི་འགོད་པ་དེ་དགོངས་པ་ཅན་དུ་མཛད་ནས་འཁོར་ལོས་བསྒྱུར་བ་བཞི་འགོད་དེ། འོག་མི་བསྐྱོད་པའི་དཀྱིལ་འཁོར་བཤད་པའི་སྐབས་ནས། རྡོ་རྗེ་རྒྱལ་པོ་སྔར་བཤད་པ། །རྡོ་རྗེ་རིན་ཆེན་དགོད་པར་བྱ།།རྡོ་རྗེ་ཆགས་པ་གང་བཤད་པ། །རྡོ་རྗེ་ཆོས་ནི་དགོད་པར་བྱ། །རྡོ་རྗེ་ལེགས་པར་གང་བཤད་པ། །རྡོ་རྗེ་ལས་ནི་ཡོངས་སུ་གཟུང་། །དམ་ཚིག་རྣམ་པ་བཞི་པོ་ནི། །འཁོར་ལོས་བསྒྱུར་བ་དགོད་པར་བྱ།།ཞེས་གསུངས་པའི་ཕྱིར།རྣམ་སྣང་གི་མདུན་དུ་རྡོ་རྗེ་སེམས་དཔའ་དཀར་པོ་གཡས་རྡོ་རྗེ་རྩེ་ལྔ་པ་ཐུགས་སྐར་གཏོད་དེ་འཛིན་པ་གཡོན་དྲིལ་བུ་དཀུར་བརྟེན་ནས། ལྷོར་རྡོ་རྗེ་རིན་ཆེན་གཡས་རྡོ་རྗེ་རིན་པོ་ཆེ་དབང་བསྐུར་བའི་གནས་སུ་འཇོག་པ། གཡོན་དྲིལ་བུ་དཀུར་བརྟེན་པ།ནུབ་ཏུ་རྡོ་རྗེ་ཆོས་གཡོན་པདྨའི་རྩ་བ་དཀུར་བརྟེན་ཅིང་། གཡས་རྡོ་རྗེ་པདྨ་ཐུགས་ཀུར་ཁ་འབྱེད་པ། བྱང་དུ་རྡོ་རྗེ་ལས་གཡས་སྣ་ཚོགས་རྡོ་རྗེ་ཐུགས་144 ་

ཀུར་འཛིན་པ། གཡོན་སྣ་ཚོགས་རྡོ་རྗེའི་ཡུ་བ་ཅན་གྱིས་དྲིལ་བུ་དཀུར་བརྟེན་པ་སྟེ། བཞི་ག་སྙེམས་པའི་ཚུལ་གྱིས་བཞུགས་པའོ།།གྲ་བཞིའི་རེ་མིག་ལ་ཤར་ལྷོར་རྡོ་རྗེ་སེམས་མ།ལྷོ་ནུབ་ཏུ་རྡོ་རྗེ་རིན་ཆེན་མ།ནུབ་བྱང་དུ་རྡོ་རྗེ་པདྨ་མ།བྱང་ཤར་དུ་རྡོ་རྗེ་ལས་མ་རྣམས་སེམས་དཔའ་བཞི་དང་འདྲ་བའོ།།ཤར་དུ་ལེ་ཚེའི་དབུས་སུ་གླང་བོ་ཆེ་དང་པད་ཟླའི་སྟེང་དུ་མི་བསྐྱོད་པ་ས་་་་་གནོན་གྱི་ཕྱག་རྒྱས་རྡོ་རྗེ་རྩེ་ལྔ་པ་བསྣམས་པ། གཡོན་མཉམ་བཞག དེའི་ཕྱོགས་བཞིར་ཁྲོ་ཞིང་འཛུམ་པའི་བཞིན་དང་ལྡན་པའི་སེམས་དཔའ་བཞི་ནི། ཤར་དུ་རྡོ་རྗེ་སེམས་དཔའ་སྔར་དང་འདྲ་བ། ལྷོར་རྡོ་རྗེ་རྒྱལ་པོ་ཕྱག་གཉིས་ལྕགས་ཀྱུ་བསྣམས་པ། འདིར་རྩྭ་སྐྱ་བཟང་བོས་སེམས་དཔའ་རྣམས་གཡས་བསྐོར་གྱིས་བཀོད་ནས་ཆགས་པ་རྒྱབ་ཏུ། ལེགས་པ་གཡོན་དུ། དེ་བཞིན་དུ་གཞན་རྣམས་ལའང་གཡས་བསྐོར་གྱིས་འགོད་པ་ནི། འོག་ནས།པདྨའི་སྲིན་པོ་གནོད་སྦྱིན་དང་། །པད་མའི་ཁུ་ཚུར་ཡང་དག་དྲི། །གཡས་དང་གཡོན་དང་རྒྱབ་དང་ནི།།ཞེས་བཤད་པ་དང་འགལ་ཞིང་།རྩ་བའི་རྒྱུད་ལས་ཀྱང་། ལེགས་པ་སོགས་རྒྱབ་ཏུ་བཤད། འདི་ཉིད་ཀྱི་རིགས་སོ་སོ་བའི་སྐབས་ནས་ཀྱང་། མདུན་དུ་ཕྱག་ན་རྡོ་རྗེ་སྟེ། །རྡོ་རྗེ་ལྕགས་ཀྱུ་གཡས་སུའོ། །རྡོ་རྗེ་ཆགས་པ་དེ་བཞིན་གཡོན། །རྒྱབ་ཏུ་ལེགས་པ་ཡང་དག་བྲི། །ཞེས་པ་དང་འགལ་བས་གཡོན་དུ་རྡོ་རྗེ་ཆགས་པ། མེ་ཏོག་གི་མདའ་གཞུ་འགེངས་པ། རྒྱབ་ཏུ་རྡོ་རྗེ་ལེགས་པ། རྡོ་རྗེ་རྩེ་ལྔ་པ་གཉིས་བཟུང་ནས་སེ་གོལ་གྱིས་ལེགས་སོ་སྟེར་བའོ། །ལྷོའི་ལེ་ཚེའི་དབུས་སུ་རྟའི་ཁྲིད་དང་པད་ཟླའི་སྟེང་དུ་རིན་ཆེན་འབྱུང་ལྡན། གཡས་མཆོག་སྦྱིན་རིན་པོ་ཆེ་འཛིན་པ། གཡོན་མཉམ་བཞག མདུན་དུ་རྡོ་རྗེ་རིན་ཆེན་སྔར་དང་འདྲ། གཡས་སུ་རྡོ་རྗེ་གཟི་བརྗིད།145

གཡས་ཉི་མ་ཐུགས་ཀུར་འཛིན་པ།གཡོན་དུ་རྒྱལ་མཚན་གཡས་རིན་པོ་ཆེའི་ཏོག་ཅན་གྱི་ཡིད་བཞིན་གྱི་ནོར་བུའི་རྒྱལ་མཚན། གཡོན་གདན་བརྟེན། རྒྱབ་ཏུ་རྡོ་རྗེ་བཞད་པ། གཡས་རྡོ་རྗེ་རྩེ་ལྔ་པ་གཉིས་ཀྱི་དབུས་སུ་ཆུད་པའི་སོའི་ཕྲེང་བ་བསྣམས་ནས་དེ་བཞིན་གཤེགས་པ་རྣམས་འཛུམ་པ་ལ་སྦྱོར་བ།གཡོན་གདན་བརྟེན་ནོ། །ནུབ་ཀྱི་ལེ་ཚེའི་དབུས་སུ་རྨ་བྱའི་ཁྲི་དང་པད་ཟླའི་གདན་ལ་འོད་དཔག་མེད། འདི་ལ་རྩྭ་སྐྱ་པ་ཏིང་ངེ་འཛིན་གྱི་ཕྱག་རྒྱར་བཞེད་པ་ནི། རྒྱུད་ལས། ཤིས་པ་ཤར་གྱི་ཕྱག་རྒྱ་སྟེ། །ལྷོ་ཡི་ཕྱོགས་སུ་མཆོད་སྦྱིན་ནོ། །ནུབ་ཏུ་ཆོས་ཀྱི་འཁོར་ལོ་འཛིན། །བྱང་དུ་མི་འཇིགས་སྦྱིན་ཞེས་པ། །དོན་ཡོད་གྲུབ་པས་ཡོངས་སུ་གཟུང་། །ཞེས་ཆོས་འཆད་དུ་བཤད་པ་དང་། ཚེ་དཔག་མེད་ཀྱི་ཏིང་འཛིན་སྦྱིན། །ཞེས་གཉིས་གཉིས་བཤད་པའི་གཅིག་ལ་བརྟེན་པ་སྟེ། དེའི་ལྟར་ན། མཉམ་བཞག་གི་སྟེང་ན་རྡོ་རྗེ་པདྨ་འཛིན་པའོ། །དེའི་མདུན་དུ་རྡོ་རྗེ་ཆོས་སྔར་དང་འདྲ་བ། གཡས་སུ་རྡོ་རྗེ་རྣོན་པོ། གཡས་པས་རལ་གྲི་འདེབས་པའི་ཚུལ་དུ་འཛིན་ཅིང་། གཡོན་པས་པོ་ཏི་ཐུགས་ཀུར་བསྣམས་པ། གཡོན་དུ་རྒྱུ། གཡས་ཀྱི་གུང་མོའི་རྩེ་མོ་ལ་འཁོར་ལོ་རྩིབས་བརྒྱད་བསྐོར་བའི་ཚུལ་དུ་འཛིན་ཅིང་། གཡོན་གདན་བརྟེན། རྒྱབ་ཏུ་སྨྲ་བ། གཡས་རྡོ་རྗེའི་ལྕེ། གཡོན་གདན་བརྟེན་ནོ། །བྱང་གི་ལེ་ཚེའི་དབུས་སུ་ནམ་མཁའ་ལྡིང་གི་ཁྲི་ལ་པད་ཟླའི་སྟེང་དུ་དོན་གྲུབ། གཡས་སྐྱབས་སྦྱིན་གྱིས་སྣ་ཚོགས་རྡོ་རྗེ་བསྣམས་པ། གཡོན་མཉམ་བཞག དེའི་མདུན་དུ་རྡོ་རྗེ་ལས། སྔར་དང་འདྲ་བ། གཡས་སུ་རྡོ་རྗེ་བསྲུང་བ། ཕྱག་གཉིས་རྡོ་རྗེའི་གོ་ཆ་བསྣམས་ནས་དེ་བཞིན་གཤེགས་པ་རྣམས་ལ་གོ་བསྐོན་པ། གཡོན་དུ་གནོད་སྦྱིན། རྡོ་རྗེའི་མཆེ་བ་གཉིས་ཁ་འགྲམ་དུ་འཛིན་པ།146

རྒྱབ་ཏུ་ཁུ་ཚུར། ཕྱག་གཉིས་དམ་ཚིག་གི་རྡོ་རྗེ་ཁུ་ཚུར་གྱིས་རྡོ་རྗེ་རྩེ་ལྔ་པས་འཚིར་ཞིང་བཞུགས་པའོ། འདིར་རྩྭ་སྐྱ་བཟང་པོས་གྲ་བཞིའི་རེ་མིག་ཟུང་་གསུམ་བཞི་ལ་སེམས་མ་བཞི་བཞི་འགོད་ལ། ཕྱིའི་གྲུ་ཆད་ལ་སྒེག་མོ་སོགས་བཞི་འགོད་པར་འདོད། གནུར་སིདྷིས་སེམས་མ་བཞི་རྣམ་སྣང་གི་ལེ་ཚེའི་ཟུར་བཞི་ལ་འགོད་ཅིང་། སྒེག་སོགས་བཞི་གྲ་བཞིའི་ལེ་ཚེ་གྲུ་གསུམ་རྣམས་ལ་འགོད་པར་འདོད་དེ། སྔ་མ་ལེགས་པར་རྟོགས་ཏེ། དབུས་ཀྱི་འཁོར་ལོའི་གྲ་བཞི་རུ། །ལྷ་མོ་བཞི་ནི་ཡང་དག་བྲི། །རྡོ་རྗེ་རིན་ཆེན་དེ་བཞིན་ལས། །པདྨ་ལྷ་མོ་བཞི་རུ་བཤད། །ཅེས་པ་དང་། དབུས་ཀྱི་དཀྱིལ་འཁོར་འཁོར་ལོ་ཡི། །ཀ་བའི་ཕྱི་རོལ་དཀྱིལ་འཁོར་དུ། །སྒེག་མོ་ཕྲེང་བ་དེ་བཞིན་གླུ། །ཞེས་པ་དང་། འོག་རིགས་སོ་སོའི་སྐབས་སུ་ཡང་། འཁོར་ལོ་ཆེན་པོའི་དཀྱིལ་འཁོར་གྱི། །གྲ་བཞི་དག་ནི་ཐམས་ཅད་དུ། །ཞེས་སྒེག་མོ་སོགས་བཞི་གདུང་གི་ཕྱི་རོལ་དུ་འགོད་པར་གསུངས་ཤིང་། གང་ན་འཁོར་ལོ་མེད་པ་ཡི། །དབུས་ཀྱི་འཁོར་ལོའི་གྲ་བཞི་རུ། །བཙུན་མོ་ཆེན་མོ་ལྷ་མོ་བཞི། །དགོད་པའི་ཆོས་ཉིད་བསམ་པར་བྱ། །ཞེས་ལྷའི་འཁོར་ལོ་གཞན་མེད་པའི་རེ་མིག་ལ། ཡུམ་བཞི་དགོད་པར་གསུངས་པའི་ཕྱིར། །དེ་ལ་ཤར་སྒོའི་གྲར་སྒེག་མོ། རྡོ་རྗེ་རྩེ་ལྔ་པ་གཉིས་དཀུར་བཟུང་ནས་གཡོན་དུ་འདུད་པ། ལྷོ་ནུབ་ཏུ་ཕྲེང་བ་མ། ཕྱག་གཉིས་རྡོ་རྗེ་རིན་པོ་ཆེའི་ཕྲེང་བ་བསྣམས་པ། ནུབ་བྱང་དུ་གླུ་མ། པི་ཝཾ་འཛིན་པ། བྱང་ཤར་དུ་གར་མ། རྡོ་རྗེ་རྩེ་གསུམ་པ་བསྣམས་ནས་གར་མཛད་པ། ཐམས་ཅད་ཀྱང་པདྨ་དང་ཟླ་བའི་གདན་ལ་བཞུགས་པ། དེ་བཞིན་གཤེགས་པ་ལྔ་རྡོར་དཀྱིལ་དང་ཉི་མའི་རྒྱབ་ཡོལ་ཅན།རིན་པོ་ཆེའི་ཅོད་པན་གྱིས་དབང་བསྐུར་བ། །གཞན་ཐམས་ཅད་སེམས་དཀྱིལ་ཟླ་བའི་རྒྱབ་རྟེན་ཅན། སངས་རྒྱས་ལྔའི་ཅོད་པན་གྱིས་དབང་བསྐུར་བ་སྟེ། སངས་རྒྱས་ཐམས་ཅད་ཅོད་པན་ལྡན། །འཁོར་ལོས་བསྒྱུར་བས་དབང་བསྐུར་བ། །ཞེས་གསུངས་ཤིང་། དེ་147

ཉིད་སྣང་བར་ཡང་འདི་ཤེས་བྱེད་དུ་བྱས་ནས་དེ་བཞིན་གཤེགས་པའི་་་་་་་་་རིགས་རྣམས་སངས་རྒྱས་ལྔའི་ཅོད་པན་ཅན་དུ་བཤད་པའི་ཕྱིར་རོ།།ཐམས་ཅད་ཀྱང་སྒེག་པའི་ཉམས་ཅན།ཕྱག་མཚན་སོ་སོ་ལ་དེ་བཞིན་གཤེགས་པའི་རྡོ་རྗེས་མཚན་པ། ཁུ་ཚུར་གྱིས་འཛིན་པ་རྣམས་རྡོ་རྗེ་ཁུ་ཚུར་གྱིས་འཛིན་པ།དར་དཔྱངས་ཀྱི་དབང་བསྐུར་བ་དང་ལྡན་པའོ། །སྐུ་མདོག་ནི། དེ་བཞིན་གཤེགས་པའི་རིགས་ཡིད་འོང་།།སྐུ་མདོག་དཀར་པོ་རབ་ཏུ་བསྒྲགས། །ཞེས་གསུངས་པ་ལ་བརྟེན་ནས་གནུར་སིདྷས། ཐམས་ཅད་དཀར་པོར་མཛད།རྩྭ་སྐྱ་བཟང་པོས། ཡང་ན་སྐུ་མདོག་དཀར་པོ་བྱ། ཡང་ན་རྩ་བའི་རྒྱུད་ཀྱི་རྡོ་རྗེ་དབྱིངས་ཀྱི་དཀྱིལ་འཁོར་བཞིན་བྱ་ཞེས་འདོད་དོ། །དེ་བཞིན་གཤེགས་པའི་རིགས་ཀྱི་དཀྱིལ་འཁོར་ལྷ་སུམ་ཅུ་རྩ་གསུམ་སྟེ། དབུས་མ་ཞེས་བྱ་སུམ་ཅུ་གསུམ། །ཞེས་སོ། །ཤར་རྡོ་རྗེ་རིགས་ཀྱི་དཀྱིལ་འཁོར་གྱི་དབུས་སུ་གླང་པོ་ཆེའི་གདན་དངོས་སུ་མ་གསུངས་ཀྱང་། ལྷོ་དང་བྱང་ལ་རྟ་དང་མཁའ་ལྡིང་གི་གདན་དངོས་སུ་གསུངས་པས་འདིར་ཡང་དོན་གྱིས་ཐོབ་པས་གླང་པོ་་་་་་ཆེའི་ཁྲི་དང་པད་ཟླའི་གདན་ལ་སངས་རྒྱས་གཟུགས་ཅན་སྔོན་པོ། ཁྲོ་ཞིང་འཛུམ་པའི་བཞིན་དང་ལྡན་པ། འབར་བའི་ཕྲེང་བས་ཀུན་དུ་ཁྱབ་པ།རྡོ་རྗེ་ཏི་རིརྙི་རི་འཛིན་ཞེས་བཤད་པས། ཏི་རིརྙི་རིའི་ཕྱག་རྒྱས་རྡོ་རྗེ་འཛིན་པར་བཞེད་ལ། ཏི་རིརྙི་རིའི་ཕྱག་རྒྱ་ནི། རྡོ་རྗེ་བསྡམས་པ་ནང་དུ་བཅིངས་པའི་ནང་ནས་མཐེ་བོང་གཉིས་བཀབ་པའོ། །རྡོ་རྗེའི་ལྟ་བས་བལྟ་བ་གདུག་པ་ཐམས་ཅད་འདུལ་བར་བྱེད་པའོ། །དེའི་ཕྱོགས་བཞིར་ཤར་དུ་ཁྲོ་བོ་རྡོ་རྗེ་སེམས་དཔའ། ལྷོ་རུ་ཁྲོ་གཉེར་ཅན། ནུབ་ཏུ་རྡོ་རྗེ་ཆོས། བྱང་དུ་ལས། གྲ་བཞིའི་རེ་མིག་ལ་ཁྲོ་མོ་སེམས་མ་བཞི་འཁོར་ལོས་བསྒྱུར་བ་བཞི་དང་འདྲ་་་་148

བའོ།།གནུར་སིདྷ་ནི།རྡོ་རྗེའི་རིགས་ཐུགས་དམ་ཚིག་གི་ཕྱག་རྒྱ་གཙོ་ཆེ་བས།འཁོར་ལོས་བསྒྱུར་བ་བཞི་ཕྱག་མཚན་གྱི་དབུས་སུ་ཆུད་པའོ། །ཞེས་ཟེར་ཏེ།བརྟག་གོ །ཤར་གྱི་ལེ་ཚེའི་དབུས་སུ། རྡོ་རྗེ་རྒྱུ་མཛད་སྔོན་པོ།ཞལ་བཞི་ཕྱག་བརྒྱད་པ། ཁྲོ་ཞིང་འཛུམ་པ། མཆེ་བ་ཅུང་ཟད་གཙིགས་པ་སྟེ། ཕྱག་མཚན་ལ། གནུར་སིདྷས། ཕྱག་གཉིས་ཀྱིས་ཞགས་པ་བསྣམས་པར་མཛད་དེ། དེ་ལྟར་ན། ཕྱག་རྒྱ་བརྒྱད་ནི་ཡོངས་སུ་འཛིན། ཞེས་པ་དང་། ལྕགས་ཀྱུ་རྡོ་རྗེ་ལྕགས་སྒྲོག་དང་། །ཞགས་པ་ཕྱག་རྒྱ་བཞི་རུ་བཤད། །ཅེས་རྡོ་རྗེ་དང་ལྕགས་སྒྲོག་ཐ་དད་དུ་བཤད་པ་དང་འགལ་ཞིང་།རྩ་བའི་རྒྱུད་ཀྱི་འགྲེལ་བར་ཡང་།རྡོ་རྗེ་དང་ལྕགས་སྒྲོག་ཐ་དད་དུ་བཤད་དོ། །ཡང་རྩྭ་སྐྱ་བཟང་པོས། བཞི་པ་གཉིས་མདའ་གཞུ། གསུམ་པས་རྡོ་རྗེ་དང་ལྕགས་སྒྲོག་འཛིན་པར་བཞེད་མོད་ཀྱི། ཁམས་གསུམ་རྣམ་རྒྱལ་གྱི་དཀྱིལ་ཆོག་ནས་གཉིས་པས་མདའ་གཞུ་འཛིན་པར་བཤད་དོ། །དེས་ན་དང་པོ་གཉིས་རྡོ་རྗེ་རྒྱུ་མཛད་ཀྱི་ཕྱག་རྒྱ་མཛད་ནས་རྡོ་རྗེ་དྲིལ་བུ་འཛིན་པ། དེ་འོག་གཉིས་མདའ་གཞུ། དེ་འོག་གཉིས་ལྕགས་ཀྱུ་དང་ལྕགས་སྒྲོག འདི་ལ་འཇིག་རྟེན་གསུམ་རྒྱལ་གྱི་དཀྱིལ་ཆོག་ནས་རལ་གྲི་དང་ལྕགས་ཀྱུར་བཤད། ཅིང་། འདི་ཉིད་ཀྱི་རིགས་སོ་སོའི་སྐབས་ནས། རྡོ་རྗེ་རྒྱུ་མཛད་ཕྱག་རྒྱ་ནི།།སྟེང་དུ་ཕྱག་གཉིས་ཡང་དག་ལྡན།།དེ་བཞིན་ཁོ་ནར་ཕྱག་གཉིས་དག །ལྕགས་ཀྱུ་འཕྱར་བ་ཁོ་ནར་ལྡན། །ཕྱག་གཅིག་གིས་ནི་ཞགས་པ་བསྣམས། །གཅིག་གིས་རྡོ་རྗེ་ཡང་དག་བསྣམས། །མདའ་འགོངས་པ་ཡི་ཕྱག་རྒྱ་དང་། །ཕྱག་གཉིས་དག་ནི་ཡང་དག་ལྡན། ཞེས་བཤད་དོ། །ཐ་མ་གཉིས་རྡོ་རྗེ་དང་ཞགས་པ་འཛིན་པ། ཞབས་གཡོན་བརྐྱང་བས་དབང་ཕྱུག་ཆེན་པོའི་འགྲམ་པ་གཡོན་མནན་པ། གཡས་བསྐུམས་པས་ཨུ་མའི་ནུ་མ་བརྫིས་པ་སྟེ། འདི་གཉིས་ཀྱི་སྐུ་མདོག་ཕྱག་མཚན་ནི། རྩ་རྒྱུད་ཀྱི་བཞིན་ནོ། །དེའི་མདུན་དུ་ཁྲོ་149

བོ་རྡོ་རྗེ་སེམས་དཔའ། གཡས་སུ་རྒྱལ་པོ། གཡོན་དུ་ཆགས་པ། རྒྱབ་ཏུ་ལེགས་པའོ། །ལྷོའི་ལེ་ཚེའི་དབུས་སུ་ཁྲོ་བོ་ཁྲོ་གཉེར་ཅན་དང་། གཡས་རིན་པོ་ཆེ་བསྣམས་པ། ཕྱོགས་བཞིར་ཁྲོ་གཉེར་ཅན་དང་། ཉི་མ་དང་། རྒྱལ་མཚན་དང་། བཞད་པའོ། །ནུབ་ཀྱི་ལེ་ཚེའི་དབུས་སུ་ཁྲོ་བོ་རྡོ་རྗེ་སྟེ། གཡས་རྡོ་རྗེ་པདྨ། དེའི་ཕྱོགས་བཞིར་ཁྲོ་བོ་ཆོས་དང་།རྣོན་པོ་དང་།རྒྱུ་དང་། སྨྲ་བ་བཞིའོ། །བྱང་གི་ལེ་ཚེའི་དབུས་སུ་ཁྲོ་བོ་རྡོ་རྗེ་དབབ་པ། གཡས་སྣ་ཚོགས་རྡོ་རྗེ། དེའི་ཕྱོགས་བཞིར་རྡོ་རྗེ་ལས་རབ་དང་། བསྲུང་བ་དང་། གནོད་སྦྱིན་དང་། ཁུ་ཚུར་རོ། །གྲ་བཞི་ལ། ཁྲོ་མོ་སྒེག་ཕྲེང་གླུ་གར་བཞིའོ། །དེ་རྣམས་ཐམས་ཅད། དེ་བཞིན་རྡོ་རྗེ་རིགས་ཆེན་ལ། །རིན་ཆེན་ཕྲེང་བས་རྡོ་རྗེ་འཛིན། །ཞེས་བཤད་པས། རྡོ་རྗེ་ཕྲེང་བ་དང་། སངས་རྒྱས་ལྔའི་ཅོད་པན་དང་། དར་དཔྱངས་ཀྱིས་དབང་བསྐུར་བ། ཕྱག་མཚན་ཐམས་ཅད་ལ་ཁྲོ་བོའི་རྡོ་རྗེས་མཚན་པ། ཁུ་ཚུར་རྣམས་ཁྲོ་བོའི་ཁུ་ཚུར་མཛད་པ། ཕྱག་གཡས་རྣམས་དེ་བཞིན་གཤེགས་པའི་དཀྱིལ་འཁོར་དུ་བཤད་པའི་ཕྱག་མཚན་་་་་་་་བསྣམས་ནས་ཚམ་རྔམ་དུ་མཛད་པ། གཡོན་སྙིང་གར་ཁྲོ་བོའི་སྡིགས་མཛུབ་བསྒྲེང་བ་ལ་བརྩོན་པ་སྟེ། སྒེག་སོགས་བཞི་ནི། རྩ་རྒྱུད་ཀྱི་འགྲེལ་བ་ལས།མཆོད་ཆ་འཛིན་པའི་འཛིན་སྟངས་སུ་བཤད་པ་བཞིན་བྱས་ཀྱང་ཉེས་པ་་་་་་མེད་དོ། །རྡོ་རྗེ་ཅན་ཀུན་ཁྲོ་གཉེར་ཅན། ཞེས་བཤད་པས། ཐམས་ཅད་ཀྱང་རབ་ཏུ་ཁྲོས་པའི་ཉམས་ཅན། ཞབས་གཡས་བསྐུམ་པ། གཡོན་བརྐྱང་པ།འབར་པའི་ཕྲེང་བ་འཁྲུགས་པའི་འོད་ཀྱི་དཀྱིལ་འཁོར་ལ་རྒྱབ་བརྟེན་ཅིང་།རབ་ཏུ་འབར་བའི་དབུས་ན་བཞུགས་པའོ། །སྔོན་པོ་སེར་པོ་དེ་བཞིན་དམར། །ཁ་དོག་ལྗང་ཁུ་ལས་འཛིན་པ། །ཞེས་པ་ལ་བརྟེན་ནས་ཐམས་ཅད་150

ཁ་དོག་སྔོན་པོའམ། ཡང་ན་ཁ་དོག་སོ་སོ་བ་སྔར་དང་མཚུངས་པར་བླ་མ་གཉིས་བཞེད་དོ། །ཤར་གྱི་ཕྱོགས་ན་སུམ་ཅུ་གསུམ། །ཞེས་ཏེ། རྡོ་རྗེ་རིགས་ཀྱི་དཀྱིལ་འཁོར་རོ། །ལྷོའི་དཀྱིལ་འཁོར་གྱི་དབུས་སུ་རྟའི་ཁྲི་དང་པད་ཟླའི་གདན་ལ་སངས་རྒྱས་ཉི་མ།འོད་ཟེར་གྱི་ཕྲེང་བ་ཀུན་ཏུ་ཁྱབ་པ།ཕྱག་གཉིས་ཀྱིས་སོའི་ཕྲེང་བ་བསྣམས་པ།མཐེ་བོའི་རྩེ་མོར་རྒྱལ་མཚན་གྱི་རྩེ་མོ་ལ་རྡོ་རྗེ་རིན་པོ་ཆེའི་ཏོག་གིས་སྤྲས་པ་འཛིན་པ་སྟེ། སོ་ཡི་ཕྲེང་བའི་ཕྱག་རྒྱར་ལྡན། །མཐེ་བོའི་རྩེ་མོར་རྒྱལ་མཚན་འཛིན། །རྡོ་རྗེ་རིན་ཆེན་ཡོངས་སུ་འཛིན་། །ཞེས་པའི་དོན་ལ་གནུར་པས་དེ་ལྟར་བཞེད་དོ། །རྩྭ་སྐྱ་པས་ནི། སྐུ་མདོག་དམར་སེར་མཆོག་སྦྱིན་གྱི་ཕྱག་གྱིས་སོ་ཕྲེང་རྒྱལ་མཚན་གྱིས་མཚན་པ་་་་་་་་་་་འཛིན་པར་བཞེད་དོ། །དེའི་ཕྱོགས་བཞིར། རིན་ཆེན་གྱི་སེམས་དཔའ། རིན་ཆེན་པདྨ་ལས་བཞི། ཟུར་བཞིའི་རེ་མིང་ལ་དེ་དང་འདྲ་བའི་སེམས་མ་བཞིའོ། །དེའི་ཤར་གྱི་དབུས་སུ་ནོར་བུའི་འོད་ཅན། ས་གནོན་གྱི་ནོར་བུའི་རྡོ་རྗེ་འཛིན་པ། དེའི་ཕྱོགས་བཞིར། རིན་ཆེན་སེམས་དཔའ། རྒྱལ་པོ།ཆགས་པ།ལེགས་པ་བཞི་སངས་རྒྱས་ལྔའི་ཅོད་པན་གྱིས་དབང་བསྐུར་བའོ། །ལྷོའི་ལེ་ཚེའི་དབུས་སུ་རྡོ་རྗེ་རིན་ཆེན་བཟང་པོ། མཆོག་སྦྱིན་གྱི་ཕྱག་རྒྱས་རྡོ་རྗེ་རིན་པོ་ཆེ་འཛིན་པ། དེའི་ཕྱོགས་བཞིར། རིན་ཆེན་གཟི་བརྗིད། རྒྱལ་མཚན།བཞད་པ་བཞི་སྤྱི་བོར་སངས་རྒྱས་དང་། རིན་ཆེན་བཞི་དང་། རིན་པོ་ཆེའི་་ཕྲེང་བས་དབང་བསྐུར་བའོ། །ནུབ་ཀྱི་ལེ་ཚེ་ལ་པདྨ་འདབ་བརྒྱད་ཀྱི་ལྟེ་བར་པདྨ་རིན་ཆེན་མཉམ་གཞག་གིས་རིན་ཆེན་པདྨ་འཛིན་པ། ཕྱོགས་བཞིར།པདྨ། རྣོན་པོ། རྒྱུ། སྨྲ་བ་བཞི་རིན་པོ་ཆེའི་ཕྲེང་བ་དང་སངས་རྒྱས་ཀྱིས་དབུ་བརྒྱན་པ། ཆགས་པའི་སྤྱན་གྱིས་ཟུར་མིག་ལྟ་ཞིང་། སྐྱེས་བུ་འདུལ་བ་ལ་151

གཟིགས་པའོ། །བྱང་གི་ལེ་ཚེའི་དབུས་སུ་དོན་གྲུབ། སྐྱབས་སྦྱིན་གྱིས་སྣ་ཚོགས་རྡོ་རྗེ་འཛིན་པ། སངས་རྒྱས་དབུ་རྒྱན་ལས་རྣམས་བཞི་དང་ལྡན།ཞེས་པས་སངས་རྒྱས་ཀྱི་དབུ་རྒྱན་དང་སྣ་ཚོགས་རྡོ་རྗེའི་ཕྲེང་བས་དབུ་བརྒྱན་པ། ཕྱོགས་བཞིར་ལས། བསྲུང་བ། གནོད་སྦྱིན། ཁུ་ཚུར་བཞིའོ། །ཕྱིའི་གྲ་བཞིར་སྒེག་ཕྲེང་གླུ་གར་བཞི་རྡོ་རྗེ་རིན་པོ་ཆེས་དབང་བསྐུར་བ། ཐམས་ཅད་ཀྱང་དེ་བཞིན་གཤེགས་པའི་རིགས་ཀྱི་སྐབས་ནས་བཤད་པ་ལྟ་བུའི་་་་་་ཕྱག་མཚན་རིན་པོ་ཆེས་མཚན་པ་བསྣམས་ལ། འོད་ཟེར་གྱི་ཕྲེང་བས་ཁྱབ་པ། རིན་ཆེན་ཚོགས་ནི་རབ་བཞད་པ། །ཞེས་པའི་བཞད་པའི་ཉམས་ཅན།རིན་པོ་ཆེའི་གོས་གྱོན་པ། ཐམས་ཅད་ཀྱང་པད་ཟླ་ལ་སེམས་དཀྱིལ་གྱིས་བཞུགས་པ། དར་དཔྱངས་ཀྱིས་དབང་བསྐུར་བ་དང་ཟླ་བའི་རྒྱབ་རྟེན་ཅན་ཏེ། སངས་རྒྱས་ཉི་མ་ནི། ཉི་མའི་རྒྱབ་རྟེན་ཅན། རྡོ་རྗེ་སྐྱིལ་ཀྲུང་གིས་བཞུགས་པའོ། །ཁུ་ཚུར་རྣམས་ནོརགོ་བུའི་ཁུ་ཚུར་དུ་ཐོབ་ཅིང་། སྐུ་མདོག་ནི།ཐམས་ཅད་སེར་པོའམ། ཡང་ན་སོ་སོ་སྟེ། སྔར་བཞིན་དུ་བཞེ་ད་དོ། །ལྷོ་ཕྱོགས་ཀྱི་ལྷ་སུམ་ཅུ་རྩ་གསུམ་སྟེ།རིན་ཆེན་རིགས་ཀྱི་དཀྱིལ་འཁོར་རོ།།ནུབ་ཀྱི་དཀྱིལ་འཁོར་གྱི་དབུས་ཀྱི་ལེ་ཚེ་ལ་པདྨ་འདབ་བརྒྱད།མཐའ་མ་ནས་པདྨའི་ཕྲེང་བས་བསྐོར་བའི་དབུས་སུ་སངས་རྒྱས་སྣ་ཚོགས་གཟུགས་ཅན་ཏེ། འདི་ལ་རྨ་བྱའི་གདན་དངོས་སུ་མ་གསུངས་ཀྱང་། རྩྭ་སྐྱ་པས་མཛད་དེ། དེ་ལྟར་ན་པདྨའི་སྟེང་དུ་འོང་ངམ་འོག་ཏུ་འོང་བརྟག་པར་བྱའོ། །མཉམ་བཞག་གི་ཕྱག་རྒྱས་པདྨ་འཛིན་པར་རྩྭ་སྐྱ་པ་བཞེད། སངས་རྒྱས་ཤེས་རབ་ཐབས་ལྡན་པ། །ཆོས་ཀྱི་འཁོར་ལོ་ཡོངས་སུ་འཛིན། །ཞེས་པ་ལྟར་ན། ཆོས་འཆད་ཀྱི་ཕྱག་རྒྱར་ཡང་གསལ་ལོ། །པདྨ་གཅིག་པོ་དེ་གནས་152

ཤིང་།།དེ་ཡི་དཀྱིལ་འཁོར་ལ་བརྟེན་པ། །པདྨའི་སེམས་དཔའ་ལ་སོགས་བྲི།ཞེས་བཤད་པས། བཅོམ་ལྡན་འདས་ཀྱི་གདན་གྱི་པདྨ་གཅིག་ལ་གནས་ཤིང་། དེའི་འོད་ཀྱི་དཀྱིལ་འཁོར་ལ་བརྟེན་པའི་པདྨའི་སེམས་དཔའ་དང་།རིན་ཆེན་དང་། ཆོས་དང་། ལས་བཞི། གྲ་བཞིའི་རེ་མིག་ལ་སེམས་མ་བཞིའོ། །ཤར་གྱི་ལེ་ཚེ་ལ་པདྨ་འདབ་བརྒྱད་ཀྱི་གེ་སར་གྱི་དབུས་སུ་སྣ་ཚོགས་འཁོར་ལོ། སངས་རྒྱས་ལྔའི་ཅོད་པན་གྱིས་དབང་བསྐུར་བ། སྤྱན་གསུམ་པ།ཕྱག་བརྒྱད་པ་སྟེ།ཕྱག་མཚན་གསལ་ཁ་མ་གསུངས་ལ།རྩྭ་སྐྱ་བས་པདྨ་དང་།རྡོ་རྗེ་འཛིན་པར་བཞེད། དེའི་ལུས་ཀྱི་ཆ་རྣམས་ལ་འཇིག་རྟེན་པ་རྣམས་གནས་པ་སྟེ། ཐོར་ཚུགས་ལ་ཚངས་པ། དཔྲལ་བར་དབང་པོ། སྨིན་མཚམས་སུ་འདོད་ལྷ། མིག་གཉིས་ལ་ཉི་ཟླ། རྣ་བ་གཉིས་ལ་ཐ་སྐར་དང་གཞོན་ནུ།སྣའི་རྩེ་མོར་ཁྱབ་འཇུག མཆེ་བ་གཉིས་ལ་ནག་པོ་དང་གསུས་པོ་ཆེ། ལྕེ་ལ་དབྱངས་ཅན་མ། གསུང་དབྱངས་ལ་དབྱངས་ཆེན་མ།ཁ་ལ་ཀུ་མུ་ཏ། འགྲམ་པ་ལ་པད་ཕྲེང་ཅན།སྤྱན་དབུས་མ་ལ་ཤེར་ཕྱིན་གདོང་གི་བྱེད་ནི་སྤྲུལ་པར་བྱེད། །ཅེས་པ་ལ། གནུར་སིརྙིས་གདོང་གི་ཕྱེད་ལ་སེངྒེ། བྱེད་ལ་མིར་བཞེད།ཕྲག་པ་གཡས་ལ་སེངྒེ། གཡོན་ལ་ཕགསྣ་བུག་གཡས་གཡོན་ལ་རྒྱ་མཚོ་དང་ཉེ་བར་གདུང་བ། དཔུང་བ་གཡས་གཡོན་ལ་དགའ་བོ་དང་ཉེར་དགའ། སྟོ་བ་ལ་རྒྱ་མཚོ། བརླ་གཡས་པ་ལ་དཔུང་ཆེན་ཏེ། ཚོགས་ཀྱི་ལྷ། ཚོགས་ཀྱི་དབང་ཕྱུག་དཔུང་བ་ལ། །ཞེས་བཤད་པ་ནི།དོན་གྱིས་བརླ་གཡོན་པ་ལའང་ཐོབ་བོ། །དབང་ཕྱུག་ཆེན་པོ་མཚན་མའི་རྩེ་མོ་ལ། སྙིང་གར་དཔལ་བེའུ།ལྟག་པར་ལྷ་མོ་དཔལ་ཆེན་མོ། བཤང་ལམ་དུ་གཤིན་རྗེ། པུས་མོ་གཡས་་གཡོན་ལ་རྫོང་དང་འཇིགས་བྱེད་ཀྱི་ལྷ་མོ། རྐང་སོར་བཅུ་ལ་མ་མོ་བཅུ། རྗེ་153

ངར་ལ་དྲག་པོ། རྒྱབ་ན་ཆུའི་ལྷ་མོ། རྐང་པ་གཡས་གཡོན་ལ་དཔྱིད་དང་།སོས་དང་། དབྱར་དང་། སྟོན་དང་། དགུན་སྟོད་དང་། དགུན་སྨད་ཀྱི་ལྷ།ཞབས་ཀྱི་འཁོར་ལོ་ལ་དྲག་པོའི་ཕུང་པོ་འཆིང་བ་དང་། སྒྲ་གཅན་དང་།ཐགས་བཟང་རིས་དང་། སྣང་བྱེད་དེ། ལྷ་མ་ཡིན་རྣམས་དང་། ལག་སོར་བཅུ་ལ་ཕར་ཕྱིན་བཅུ་གནས་པ་བྲིའོ། །དེའི་ཕྱོགསུ་བཞིར་པདྨའི་སེམས་དཔའ། རྒྱལ་པོ། ཆགས་པ། ལེགས་པ་བཞིའོ། །ལྷོའི་ལེ་ཚེའི་དབུས་སུ་པདྨ་འདབ་བརྒྱད་ཀྱི་ལྟེ་བར། རིན་ཆེན་པདྨ་ཞལ་བཅུ་གཉིས་པ། ཕྱག་བཅུ་གཉིས་ཐམས་ཅད་རིན་པོ་ཆེ་དང་པདྨ་འཛིན་པ་རྩྭ་སྐྱ་པ་བཞེད། དེའི་ཕྱོགས་བཞིར། ཁྲོ་གཉེར། ཉི་མ། རྒྱལ་མཚན། བཞད་པ་རྣམས་བྲིས་ཏེ། ་བཞད་པ་ནི། ཞལ་བཅུ་གཅིག་པར་བཤད་པ་ལ། རྩྭ་སྐྱ་པས་ཞལ་བཅུ་གཅིགཕྱག་བཅུ་གཉིས་པདྨས་མཚན་པའི་སོ་ཕྲེང་འཛིན་པར་བཞེད་དོ། །འདི་རྩ་རྒྱུད་ཀྱི་འགྲོ་བ་འདུལ་བའི་དཀྱིལ་འཁོར་གྱི་སྐབས་བཞིན་རིགས་ཏེ། ཞལ་དང་པོ་གསུམ་ཞི་བ། དེའི་རྒྱབ་ཞལ་མི་སྡུག་པ། དེའི་སྟེང་གི་མདུན་རྒྱབ་གཉིས་མཆེ་བ་གཙིགས་པ། གཡས་གཡོན་གཉིས་མི་སྡུག་པ། དེའི་སྟེང་མའི་རྩ་ཞལ་མཆེ་བ་གཅིགས་པ། གཡས་མཆེ་བ་ཕྱུང་བ། གཡོན་བཞད་པ། དེའི་སྟེང་ན་སངས་རྒྱས་ཀྱི་ཞལ་ལོ། །ཕྱག་དང་པོ་གཉིས་ཆོས་འཆད། དེ་འོག་གཉིས་མེ་ཏོག་གི་ཐལ་མོ། ལྷག་མ་གཡས་ན་སོ་ཕྲེང་། རལ་གྲི། བགྲང་ཕྲེང་།སྐྱབས་སྦྱིན། གཡོན་ན་པདྨ། པོ་ཏི་ནོར་བུ་སྤྱི་བླུགས་སོ། །ནུབ་ཕྱོགས་ཀྱི་ལེ་ཚེའི་དབུས་སུ་པདྨ་འདབ་བརྒྱད་དངོས་སུ་མ་བཤད་ཀྱང་ཟླ་སྟོབས་ཀྱིས་་་་་་ཐོབ་པས་པདྨའི་ལྟེ་བར་འོད་དཔག་མེད་གར་གྱི་དབང་ཕྱུག་ཞལ་བཅུ་་་་་་་་་གཉིས་པ། ཕྱག་སྟོང་སྤྱན་སྟོང་དང་ལྡན་པ། ཕྱག་རྒྱ་མཚོན་ཆ་ཐམས་ཅད་154 ་

བཅང་། །ཞེས་བཤད་པས་མཚོན་ཆ་སྣ་ཚོགས་པ་འཛིན་པ་སྟེ། རྩ་ཕྱག་པད་མ་རྡོ་རྗེ་འཛིན་པ་རྩྭ་སྐྱ་པ་བཞེད། པདྨའི་ལྷ་མོ་བཅུའི་དབུས་ན་རོལ་པ་སྟེ།དེ་རྣམས་སྐུ་ལ་འཁྲིལ་པས་གཅིག་ཏུ་བགྲང་། ཞེས་གནུར་སིདྷས་གསུངས།དེའི་ཕྱོགས་བཞིར། སྒྲོལ་མ་གཞོན་ནུའི་མཐུ་ཅན་དང་། །མགྲིན་སྔོན་ཚངས་པའི་མདོག་ལས་བྱུང་། །ཞེས་པས། པདྨའི་སྒྲོལ་མ། གཡོན་པདྨའི་རྩ་བ་དཀུར་བཟུང་ནས་གཡས་པདྨའི་ཁ་འབྱེད་ཅིང་། སྤྱན་པདྨ་ལ་གཟིགས་པ།གཡས་སུ་གཞོན་ནུ་གདོང་དྲུག་བཞིན་དུ་ཕྱག་བཞི་བ། དང་པོ་གཉིས་རལ་གྲི་པོ་ཏི། དེ་འོག་གཉིས་མདུང་དང་པདྨའོ། །གཡོན་དུ་མཐུ་ཅན་ཏེ། པདྨའི་རྒྱུ་ནི། སྤྱན་གསུམ་པ། གཡས་གཉིས་ན་འཁོར་ལོ་དང་བེ་ཅོན། གཡོན་གཉིས་ན་པདྨ་དང་མདུང་བསྣམས་པ། རྒྱབ་ཏུ་པདྨ་སྨྲ་བ། ཚངས་པའི་མདོག་སྟེ།དཀར་དམར་ཞལ་བཞི་པ། གཡས་གཉིས་ན་བགྲེང་ཕྲེང་དང་དབྱུག་པ།གཡོན་གཉིས་ན་པདྨ་དང་སྤྱི་བླུགས་བསྣམས་པའོ། །བྱང་གི་ལེ་ཚེའི་དབུས་སུ་པདྨ་ལས།ཞལ་དྲུག་པ་ཕྱག་བཅུ་གཉིས་པ།ཕྱག་རྒྱ་མཚོན་ཆ་འཛིན་པའི་མཆོག །ཅེས་པས་པདྨས་མཚན་པའི་སྣ་ཚོགས་རྡོ་རྗེ་འཛིན་པར་རྩྭ་སྐྱ་པ་བཞེད། དེའི་མདུན་དུ་པདྨ་གར་གྱི་དབང་ཕྱུག སྤྱན་གསུམ་པ་ཕྱག་བཞི་པ།གཡས་ན་པདྨ་ལྕགས་ཀྱུ་དང་། ཞགས་པ་བསྣམས་པ། གཡོན་གཉིས་ན་མདུང་རྩེ་གསུམ་དང་ལྕགས་སྒྲོག་དང་དྲིལ་བུ་བསྣམས་པ། གཡས་སུ་པདྨའི་བསྲུང་བ། ཕྱག་དང་པོ་གཉིས་སྐྱབས་སྦྱིན་དང་པདྨ། འོག་མ་གཉིས་གོ་ཆ།གཡོན་དུ་གནོད་སྦྱིན། རྒྱབ་ཏུ་ཁུ་ཚུར་ནི། སྔར་དང་འདྲ། རྩྭ་སྐྱ་པ་བཞི་ག་སྔར་དང་འདྲ་བ་བཞེད་མོད་ཀྱི། དང་པོ་གཉིས་ཅུང་ཟད་མི་འདྲའམ་སྙམ་མོ། །གྲ་བཞི་ལ་སྒེག་ཕྲེང་གླུ་གར་བཞིའོ། །ཐམས་ཅད་ཀྱང་སྣ་ཚོགས་པད་ཟླ་155

ལ་སེམས་དཀྱིལ་གྱིས་བཞུགས་པ། དམིགས་བསལ་མེད་པ་རྣམས་དེ་བཞིན་གཤེགས་པའི་དཀྱིལ་འཁོར་དུ་བཤད་པའི་ཕྱག་མཚན་འཛིན་པ་ལ་ཁྱད་་་་་་་པར་པདྨས་མཚན་པའོ། །ཀུན་ཀྱང་སངས་རྒྱས་ཅོད་པན་ལྡན། །པདྨའི་ཕྲེང་བས་དབང་བསྐུར་བས། །ཞེས་བཤད་པས། སྣ་ཚོགས་གཟུགས་ཅན་མ་གཏོགས་གཞན་རྣམས་འོད་དཔག་མེད་དང་པདྨའི་ཕྲེང་བས་དབང་བསྐུར་བ།པདྨ་ཆེན་པོ་དུལ་ཞིང་ཞི།ཞེས་པས་དུལ་ཞིང་ཞི་བའི་ཆ་ལུགས་ཅན་ནོ། །ཁུ་ཚུར་རྣམས་ནི། པདྨའི་ཁུ་ཚུར་རོ། །སྐུ་མདོག་ནི་ ཐམས་ཅད་དམར་པོའམ། ཡང་ན་དབུས་ཀྱི་གཙོ་བོ་དཀར་དམར། ཤར་གྱི་གཙོ་བོ་དང་། ནུབ་ཀྱི་གཙོ་བོ། །ནུབ་ཀྱི་གདོང་དྲུག་རྣམས་དམར་པོ། ལྷོའི་གཙོ་བོ་དམར་སེར།པདྨ་སྒྲོལ་མ་དང་སྨྲ་བ་དཀར་དམར། པདྨའི་རྒྱུ་སྔོ་དམར། གཞན་རྣམས་སྔར་དང་མཚུངས་པའི་འདམ་ཁ་ཅན་དུ་རྩྭ་སྐྱ་པ་བཞེད་མོད་ཀྱི། སྐུ་མདོག་སོ་སོར་བྱེད་ན། རྩ་རྒྱུད་ཀྱི་འགྲོ་འདུལ་བཞིན་དུ་བྱེད་པར་རིགས་པར་སྣང་ངོ་། །ནུབ་ཕྱོགས་ཀྱི་ལྷ་སོ་གསུམ་སྟེ། པདྨ་རིགས་ཀྱི་དཀྱིལ་འཁོར་རོ། །བྱང་དུ་ལས་ཀྱི་རིགས་ཀྱི་དཀྱིལ་འཁོར་གྱི་དབུས་སུ་ནམ་མཁའ་ལྡིང་གི་གདན་ལ།ཆོས་འཛིན་རྒྱལ་པོ་སྐྱབས་སྦྱིན་གྱིས་སྣ་ཚོགས་རྡོ་རྗེ་འཛིན་པ། དེའི་ཕྱོགས་བཞིར་ལས་ཀྱི་སེམས་དཔའ། རིན་ཆེན། ཆོས། ལས་ཏེ། འཁོར་ལོས་བསྒྱུར་བ་བཞི་གྲ་བཞིའི་རེ་མིག་ལ་སེམས་མ་བཞིའོ། །དེའི་ཤར་གྱི་དབུས་སུ་རྡོ་རྗེ་ལས།དེའི་ཕྱོགས་བཞིར་ལས་ཀྱི་སེམས་དཔའ།རྒྱལ་པོ།ཆགས་པ།ལེགས་པ་བཞིའོ། །ལྷོའི་ལེ་ཚེའི་དབུས་སུ་རིན་ཆེན་ལས། མཆོག་སྦྱིན་གྱིས་རིན་པོ་ཆེ་ཆར་འབེབས་པ། ཕྱོགས་བཞིར་རིན་ཆེན། གཟི་བརྗིད། རྒྱལ་མཚན། བཞད་པའོ། །ནུབ་ཀྱི་དབུས་སུ་པདྨའི་ལས། ཕྱོགས་བཞིར་པདྨ། རྣོན་པོ། རྒྱུ། སྨྲ་བ་156

བཞིའོ། བྱང་གི་དབུས་སུ་ལས་ཀྱི་རྒྱལ་པོ། ཕྱོགས་བཞི་ལས། བསྲུང་བ།གནོད་སྦྱིན། ཁུ་ཚུར་བཞིའོ། །གྲ་བཞིར་ལས་ཀྱི་སྒེག་ཕྲེང་གླུ་གར་བཞི་སྟེ།ཐམས་ཅད་ཀྱང་སྣ་ཚོགས་རྡོ་རྗེའི་ཅོད་པན་ཅན།ཕྱག་མཚན་ཐམས་ཅད་ལ་སྣ་ཚོགས་རྡོ་རྗེས་མཚན་པ། དྲག་པོ་ཞི་བ་ལས་འཛིན་པ། །ཞེས་བཤད་པས།ཞི་དྲག་གི་ཉམས་གཉིས་གཅིག་ལ་འདུར་མི་རུང་བས་སྣ་ཚོགས་པའི་ཉམས་ཅན་ནོ། །ཁ་དོག་ལྗང་ཁུ་ལས་འཛིན་པ། ཞེས་བཤད་པས། ཐམས་ཅད་ཀྱང་ལྗང་ཁུ་འམ། ཡང་ན་སྔར་དང་འདྲ་བར་བཞེད། ཁུ་ཚུར་རྣམས་ལས་ཀྱི་ཁུ་ཚུར་རོ། །གཙོ་བོ་རྡོ་རྗེ་སྐྱིལ་ཀྲུང་། གཞན་ཐམས་ཅད་ཀྱང་སྣ་ཚོགས་པད་ཟླ་ལ་སེམས་དཀྱིལ་གྱིས་བཞུགས་པ་སྟེ།ལས་ཀྱི་ལྷ་སུམ་ཅུ་རྩ་གསུམ་སྟེ།ལས་ཀྱི་དཀྱིལ་འཁོར་རོ། །པདྨ་དང་ལས་ཀྱི་དཀྱིལ་འཁོར་གྱི་ལྷ་རྣམས་ལེ་ཚེས་ཆེ་བའི་ཅོད་པན་དུ་རྩྭ་སྐྱ་པ་བཞེད་མོད་ཀྱི། དམིགས་བསལ་བྱུང་བ་རྣམས་མ་གཏོགས་པ། རིགས་རེ་རེའི་ཅོད་པན་ཅན་དུ་བྱས་ན་སྤྱིར་བཏང་གི་གཞུང་དང་མཐུན་ནོ། འདིར་ཁ་ཅིག་གནུར་ཆོས་རྒྱལ་སྐུ་མདོག་དང་ཉམས་ཀྱི་ཁྱད་པར་མ་གཏོགས་པ་དཀྱིལ་འཁོར་གཞན་བཞི་དེ་བཞིན་གཤེགས་པའི་དཀྱིལ་འཁོར་དང་འདྲ་བར་བཞེད་པ་ནི། མི་འཐད་དེ། རྡོ་རྗེ་རིགས་ཀྱི་དཀྱིལ་འཁོར་དུ་ཏྟྭཾ་མཛད་ཞལ་བཞི་ཕྱག་བརྒྱད་པར་གསལ་བར་གསུངས་ཤིང་།པདྨ་རིགས་ཀྱི་དཀྱིལ་འཁོར་དུའང་ལྷ་ཞལ་ཕྱག་མང་པོ་གསུངས་པ་དང་་་་་་འགལ་ལོ། །དེ་ལ་དཀྱིལ་འཁོར་གཞན་བཞིའི་དབུས་ཀྱི་གཙོ་བོ་ནི།དེ་བཞིན་གཤེགས་པའི་རིགས་ཀྱི་གཙོ་བོ་ལ་ཞལ་ལྟ་ལ། དཀྱིལ་འཁོར་རེ་རེའི་ཕྱོགས་བཞིའི་ལེ་ཚེའི་དབུས་ན་གནས་པའི་གཙོ་བོ་རྣམས་རང་རང་གི་དབུས་ཀྱི་་་་་གཙོ་བོ་ལ་ཞལ་ལྟ་བ། གཙོ་བོ་རེ་རེའི་འཁོར་གྱི་སེམས་དཔའ་བཞི་བཞི་157

རྣམས་རང་རང་གཙོ་བོ་ལ་ཞལ་ལྟ་བར་ཚྭ་ན་ཤྲཱིའི་མན་ངག་ལ་བརྟེན་ནས་གནུར་སིདྷས་བཞེད་དོ། །དེ་ལྟར་དཀྱིལ་འཁོར་རྡོར་རའི་ནང་གི་ལྷ་བརྒྱ་དྲུག་ཅུ་རྩ་ལྔའོ། །འདིར་ཁ་གནུར་ཆོས་རྒྱལ།ཅིག གྲ་བཞིར་ཡང་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་ཐིག་བཞི་བཏབ་པའི་ལེ་ཚེ་དགུ་བྱེད་པར་བཞེད་ཅིང་། རྩྭ་སྐྱ་ཁྲི་བརྟན་ཡང་བཞེད་མོད་ཀྱི། དཀྱིལ་འཁོར་གྱི་ནི་དབུས་ཉིད་དུ། །དཀྱིལ་འཁོར་ལྔ་བྲིས་གང་ཡིན་ཏེ། །ཀ་བའི་མཆོག་ནི་བརྒྱད་ཀྱིས་སྤྲས། །ཞེས་ཐིག་བཞི་བཏབ་པའི་ལེ་ཚེ་དགུའི་དཀྱིལ་འཁོར་སྔར་བཤད་པ་དང་། འཁོར་ལོ་ཆེན་པོའི་གྲ་བཞི་རུ། །དཀྱིལ་འཁོར་བཞི་ནི་བྲི་བར་བྱ། །འཁོར་ལོ་སྦྱོར་ཆེན་ཤར་ལྷོ་རུ། །ཟླ་བའི་གཟུགས་སུ་དགོད་པར་བྱ། །ཞེས་དཀྱིལ་འཁོར་ཞེས་སྤྱིར་བཏང་བ་ལ། ཟླ་བའི་གཟུགས་སུ་ཞེས་དམིགས་ཀྱིས་བསལ་བའི་ཕྱིར་གྲུ་བཞི་པའི་དཀྱིལ་འཁོར་མ་ཡིན་ནོ། །དེས་ན་གཞིའི་དཀྱིལ་འཁོར་གྱི་ཤར་ལྷོའི་རེ་མིག་ཏུ་ཟླ་བའི་དཀྱིལ་འཁོར། འདིའི་ཐ་མ་ནས་རྡོ་རྗེ་ཕྲེང་བས་བསྐོར་བ་ཞིག་རྩྭ་སྐྱ་པ་བཞེད། ཟླ་བའི་དཀྱིལ་འཁོར་གྱི་དབུས་སུ་པདྨའི་གདན་ལ། རྡོ་རྗེ་སེམས་དཔའ་དཀར་པོ་འཛུམ་ཞིང་འོད་ཟེར་དམར་པོ་འབར་བ། སེམས་དཔའི་སྐྱིལ་ཀྲུང་གིས་བཞུགས་པ། ཕྱག་གཡས་པས་ཐུགས་ཀུར་རྡོ་རྗེ་གཏོད་པའི་ཚུལ་དུ་འཛིན་ཅིང་། གཡོན་དྲིལ་བུ་དཀུར་བརྟེན་ནས་སྙེམས་པའི་ཚུལ་དུ་མཛད་པའོ། །དེ་དང་པདྨའི་གདན་གཅིག་ཅིང་། འོད་ཀྱི་དཀྱིལ་འཁོར་གཅིག་ལ་བརྟེན་པའི་ལྷ་མོ་བཞི་སྟེ། གཡས་སུ་རྡོ་རྗེ་ལྷ་མོ་ཅ་ཅོ་སྒྲོག་པ། ཕྱག་གཉིས་ཀྱིས་བཅོམ་ལྡན་འདས་ལ་འཁྱུད་པ། དེའི་གློར་རྡོ་རྗེ་དོན་ཡོད་དགའ་མ། མགོ་བསྒྱུར་ཞིང་འཛུམ་པ་དང་བཅས་པས་བཅོམ་ལྡན་འདས་ལ་ལྟ་བ། འདི་ལ་ཕྱག་158

མཚན་དཔལ་མཆོག་ནས། གཡོན་རྡོ་རྗེ་ཁུ་ཚུར་གྱིས་གཞུ་བླངས་ནས།གཡས་རྡོ་རྗེ་རྩེ་གཅིག་‘།འི་མདེའུ་ཅན་གྱི་མདའ་གྱེན་དུ་བསྟོད་དེ་གསོར་བར་་་་་་་་བཤད་དོ། །གཡོན་དུ་ལྷ་མོ་གཟི་བརྗིད་དགའ་བའི་རྡོ་རྗེ་བཅོམ་ལྡན་འདས་ཀྱི་སྙེམས་པའི་ཕྱག་གིས་འཁྱུད་ཅིང་།ཕྱག་གཡས་བཅོམ་ལྡན་འདས་ཀྱི་ཕྱག་ལ་འཇུས་པ། གཡོན་ཆུ་སྲིན་གྱི་རྒྱལ་མཚན་བསྒྲེང་བ།དེའི་གློ་ན་རྡོ་རྗེ་འདོད་པའི་དབང་ཕྱུག་མ། བཞད་པ་དང་བཅས་པས་གཡས་མེ་ཏོག་གི་ཕྲེང་བ་བླངས་ནས་བཅོམ་ལྡན་འདས་ལ་བརྡེག་པ། གཡོན་དཔལ་མཆོག་ནས་དྲིལ་བུ་སྙེམས་པ་དང་བཅས་པས་འཛིན་པར་བཤད་ཅིང་། སྐུ་མདོག་ཀྱང་དང་པོ་དཀར་ལྗང་། འདི་དཔྱདགཉིས་པ་དཀར་དམར། གསུམ་པ་སྔོན་པོ། བཞི་པ་སེར་པོར་བཤད་དོ། །དབུས་འཁྱུད་རང་གི་ལྷ་མོ་དེ། །དེ་ཡི་གློ་ན་མགོ་བསྒྱུར་ཞིང་། །འཛུམ་བཅས་ཀུན་དུ་ལྟ་བ་དེ། །བཅོམ་ལྡན་འདས་ཀྱི་ཕྱག་ལ་འཇུས། །ཆུ་སྲིན་གྱི་ནི་རྒྱལ་མཚན་བསྒྲེང་། །དེ་ཡི་གློ་ན་བཞད་བཅས་ཤིང་།བརྡེག་བཅས་སྐྱེ་རྒྱའི་བདག་མོའོ། །ཞེས་གསུངས་པའི་དོན་ནོ། །ལྷོ་ནུབ་ཏུ་པདྨའི་དཀྱིལ་འཁོར་ཏེ།འདི་ཡང་པད་ཕྲེང་གིས་བསྐོར་བར་རྩྭ་སྐྱ་པ་བཞེད།དེའི་དབུས་སུ་པདྨའི་གདན་ལ་པདྨའི་སེམས་དཔའ་ཞལ་བཞི་ཕྱག་བརྒྱད་པ། དེའི་གཡས་སུ་ལྷ་མོ་རྡོ་རྗེ་དཔལ་དང་རྡོ་རྗེ་དཀར་མོ་གཉིས། གཡོན་དུ་རྡོ་རྗེ་སྒྲོལ་མ་དང་རྡོ་རྗེ་སྤྱན་མ་གཉིས། དེ་རྣམས་པདྨའི་གདན་གཅིག་ལ་གནས་ཤིང་། འོད་ཀྱི་རྒྱབ་རྟེན་གཅིག་ལ་བརྟེན་པ་བྲིའོ། །ནུབ་བྱང་མཚམས་སུ་ནམ་མཁའི་དཀྱིལ་འཁོར་གནུར་སིདྷ་འཛམ་བུ་གླིང་གི་དབྱིབས་སུ་་་་་་་་་་བཞེད་མོད་ཀྱི། སྐུམ་པོ་ལ་ཉེས་པ་མེད་པས་ཁ་དོག་སྔོན་པོ་ཉི་ཟླ་གཟའ་སྐར་གྱིས་བརྒྱན་པ་བྲིས་ལ། དེའི་དབུས་སུ་ཉི་མའི་དཀྱིལ་འཁོར། དེའི་དབུས་སུ་159

པདྨའི་གདན་ལ་རིན་ཆེན་སེམས་དཔའ་འོད་ཀོར་སྔོ་དམར་ཅན། དེ་དང་གདན་གཅིག་ཅིང་འོད་ཀོར་གཅིག་ལ་རྟེན་པའི་གཡས་སུ་ནམ་མཁའ་རྡོ་རྗེ་དང་སྐྱེ་རྒྱའི་བདག་མོ།གཡོན་དུ་རིན་ཆེན་དཔལ་ལྡན་མ་དང་རིགས་མཛེས་མ་སྟེ། བཞིའོ། །འདིར་རྩྭ་སྐྱ་པ་དང་གནུར་པས། ལྷོ་ནུབ་ཏུ་རིན་ཆེན་རིགས་ཀྱི་དཀྱིལ་འཁོར། ནུབ་བྱང་དུ་པདྨ་རིགས་ཀྱི་དཀྱིལ་འཁོར་འགོད་པ་ནི།རྒྱུད་ལས།ལྷོ་དང་ནུབ་ཀྱི་མཚམས་སུ་ནི། རྡོ་རྗེ་ཤུགས་ཀྱིས་སོང་ནས་ཀྱང་། །དེ་ཡི་དཀྱིལ་འཁོར་དབུས་སུ་ནི།།པདྨ་ཆེན་པོ་འགོད་པར་བྱ།།ཞེས་པ་དང་།ནུབ་བྱང་མཚམས་ཀྱི་དཀྱིལ་འཁོར་དུ། ནམ་མཁའི་དཀྱིལ་འཁོར་བྲིས་ནས་ནི། །ཞེས་སོགས་དང་འགལ་ཞིང་། ཁ་གནུར་ཆོས་རྒྱལ། ཅིག འགྲོ་འདུལ་ཕྱག་བཞི་པར་འདོད་པའང་།ཞལ་བཞི་ཕྱག་ནི་བརྒྱད་པ་སྟེ།།ཞེས་པ་དང་འགལ་ལོ། །བྱང་ཤར་མཚམས་སུ་ཨུཏྤལ་སྔོན་པོའི་འདབ་མའི་དཀྱིལ་འཁོར། དེའི་དབུས་སུ་པདྨ་ལ་རྡོ་རྗེ་ལས། དེ་དང་པད་གདན་གཅིག་ཅིང་། འོད་ཀྱི་དཀྱིལ་འཁོར་གཅིག་ལ་བརྟེན་པའི་གཡས་སུ་ལས་ཀྱི་རྡོ་རྗེ་མ་དང་། རིན་ཆེན་མ། གཡོན་དུ་ལས་མ་ཆོས་མ་གཉིས་གཉིས་སོ། དེ་རྣམས་ཀྱི་སྐུ་མདོག་ཕྱག་མཚན་ནི།
 སེར་མོ་དམར་མོ་ཉི་མར་མཚུངས། །ཨུཏྤལ་སྔོན་པོའི་འདབ་འདྲར་འགྱུར། །སྙེམས་བཅས་ཞི་བའི་དབང་བསྐུར་ལྡན། །རང་གི་ཕྱག་རྒྱ་ཡོངས་སུ་འཛིན། །ཞེས་པའི་དོན། རྩྭ་སྐྱ་པས། རྡོར་སེམས་ཀྱི་དཀྱིལ་འཁོར་གྱི་ལྷ་མོ་བཞི་སེར་མོ། པདྨའི་ལྔ་ག་དམར། རིན་ཆེན་གྱི་བཞི་དམར་སེར།ལས་ཀྱི་རྣམས་ལྗང་ཁུ། དོར་སེམས་ཀྱི་འཁོར་གྱི་ལྷ་མོ་བཞི་རྡོ་རྗེ་རྒྱལ་མཚན་འཛིན་པ། རིན་ཆེན་རིགས་རྣམས་རིན་པོ་ཆེ། པད་རིགས་རྣམས་པདྨ།ལས་ཀྱི་རིགས་རྣམས་སྣ་ཚོགས་རྡོ་རྗེ་འཛིན་པར་བཞེད་དོ། །གནུར་པས་སྡོད་160

སེམས་ཀྱི་ལྔ་ག་དཀར་པོ། རིན་ཆེན་རིགས་རྣམས་སེར་པོ་རིན་ཆེན་འཛིན་པ། པད་རིགས་རྣམས་དམར་པོ་པདྨ་འཛིན་པ། ལས་རིགས་རྣམས་ལྗང་ཁུ་སྣ་ཚོགས་རྡོ་རྗེ་འཛིན་པར་བཞེད་ལ། གཡས་ཀྱི་ལྷ་མོ་གཉིས་ཀྱིས་མགུལ་ནས་འཁྱུད་པ་དང་ཕྱག་ལ་འཇུ་བ། གཡོན་གྱི་གཉིས་ཀྱིས་རྒོད་པ་དང་ལྟ་བ་ཡིན་ཟེར་རོ། །འཁོར་ལོས་བསྒྱུར་བ་བཞི་སྙེམས་པ་དང་བཅས་པའི་ཚུལ་གྱིས་བཞུགས་པ།དོར་སེམས་ལ་སངས་རྒྱས་ལྔའི་ཅོད་པན།པདྨའི་རིགས་ཀྱི་ལྔ་ལ་འོད་དཔག་མེད་དང་པདྨའི་ཕྲེང་བའི་ཅོད་པན། རིན་ཆེན་རིགས་ལ་རིན་པོ་ཆེའི་ཕྲེང་བས། ལས་ཀྱི་རིགས་ལ་སྣ་ཚོགས་རྡོ་རྗེའི་ཕྲེང་བས་དབང་བསྐུར་བའོ། །གནུར་སིདྷས་རྡོར་སེམས་དབུས་ཀྱི་མི་བསྐྱོད་པ་ལ་ལྟ་བ།པདྨའི་རིགས་ཀྱི་ལྔ་ནུབ་ཏུ་ལྟ་བ། རིན་ཆེན་རིགས་ཀྱི་ལྔ་སྟོར་ལྟ་བ།ལས་ཀྱི་རིགས་ཀྱི་ལྔ་བྱང་དུ་ལྟ་བར་བཞེད། རྩྭ་སྐྱ་པ་རྡོར་སེམས་ཤར་ལ་བལྟ་བར་བཞེད་མོད་ཀྱི། དམིགས་བསལ་གྱི་གཞུང་བྱུང་བ་མེད་ཅིང་། དཀྱིལ་འཁོར་སྤྱིའི་རྣམ་བཞག་དང་བསྟུན་ན་ཐམས་ཅད་དབུས་སུ་ལྟ་བ་རིགས་པར་སྣང་ངོ་། །དེ་རྣམས་རྡོ་རྗེ་གདུང་གི་ནང་གི་ལྷ་བརྒྱ་བརྒྱད་ཅུ་རྩ་ལྔ་སྟེ། བརྒྱ་དང་བརྒྱད་ཅུ་རྩ་ལྔར་ལྡན། །ཞེས་སོ། གདུང་གི་ཕྱི་རོལ་གྱི་མཚམས་བཞི་ལ། ཤར་ལྷོར་མེའི་ལྷ་མི་ལྟར་འབར་བ་རྡོ་རྗེ་བསྣམས་པ། མེ་དཔུང་རབ་ཏུ་འབར་བས་འཇིགས་པར་བྱས་པའོ། །ལྷོར་ཆུ་ལྷ་རིན་པོ་ཆེས་མཚན་པའི་ཆུ་སྲིན་བསྣམས་པ། ནུབ་ཏུ་སའི་ལྷ་རྩལ་ལྡན་སྐྱེས་བུ། པདྨ་དང་སའི་དཀྱིལ་འཁོར་ཆེན་པོ་འཛིན་པའོ། །བྱང་དུ་རླུང་གི་ལྷ་གཡོ་ཞིང་རྩལ་ལྡན། སྣ་ཚོགས་རྡོ་རྗེ་དང་རླུང་གི་ཤུགས་ཀྱི་གོས་འཆང་བའོ། །ཁ་དོག གནུར་སིདྷས་རིགས་ཀྱི་སྐུ་མདོག་ཏུ་བཞེད།རྩྭ་སྐྱ་པས་དམར་པོ་དང་།དཀར་སེར་དང་། སེར་པོ་དང་།161

ལྗང་ཁུར་བཞེད། ཞལ་ལྟ་ལུགས་ཀྱང་གཉིས་གས་སྔར་དང་མཚུངས་པར་བཞེད་མོད་ཀྱི། ཞལ་དབུས་སུ་ལྟ་བ་རིགས་སོ། །བརྒྱ་དང་བརྒྱད་ཅུ་རྩ་དགུ་རུ། །དབུས་ཀྱི་དཀྱིལ་འཁོར་ཡང་དག་གྲུབ། །ཅེས་སོ། །ནང་གི་དཀྱིལ་འཁོར་རྫོགས་ནས་ནི། །ཞེས་པ་ནས། གྲུ་བཞི་པར་ནི་རབ་ཏུ་བརྟག །ཟུར་བཞི་པ་ལ་སྒོ་བཞི་པ། །རྟ་བབས་བཞིས་ནི་མཛེས་བྱས་པ། །ཀ་བ་བརྒྱད་དང་ཡང་དག་ལྡན། །ཡིད་དུ་འོང་ཞིང་ལེགས་པར་བྱེད། །ཐིག་བཞི་དང་ནི་ཡང་དག་ལྡན། །དར་དང་ཕྲེང་བས་རྣམ་པར་བརྒྱན། །རྡོ་རྗེ་རིན་ཆེན་སྲད་བུ་ཡིས། །ཕྱི་རོལ་དཀྱིལ་འཁོར་ཐིག་གདབ་བྱ། །ཞེས་གསུངས་པས། སྔར་གྱི་དེ་ནང་གི་དཀྱིལ་འཁོར་དུ་གསལ་བར་བསྟན་པས། ནང་གི་རྩ་ཐིག་གི་ཉིས་འགྱུར་གྱི་ཚད་ཀྱིས་ཕྱིའི་དཀྱིལ་འཁོར་གྱི་རྩ་ཐིག་བཏབ་ལ། སྒོ་ལ་སོགས་པ་བྱ་སྟེ། ཚིག་དོན་ཕལ་ཆེར་གོ་སླའོ། །དེ་དང་དབུས་ཀྱི་བར་ཐིག་ལ། །བྱང་ཆུབ་སེམས་རྣམས་ཡང་དག་བྲི། །བསྐལ་པ་བཟང་པོ་སྟོང་དག་ནི། །འདས་པའི་རྫུ་འཕྲུལ་ཆེན་པོ་རྣམས། །ཤར་དུ་ཐམས་ཅད་རྡོ་རྗེས་མཚན། །ལྷོ་རུ་རིན་ཆེན་ཕྱག་མཚན་བསྣམས། །ནུབ་ཏུ་པདྨ་རྡོ་རྗེ་སོགས། །བྱང་དུ་ལས་ཀྱི་རྡོ་རྗེ་བསྣམས། །ཞེས་གསུངས་པས། རྩ་ཐིག་གི་ནང་དུ་ལྷ་རྣམས་ཉིས་རིམ་དུ་བྱས་པའི་ནང་མ་ལ་བསྐལ་བཟང་སྟོང་དུ་བཞིས་མ་ཚང་བ། ཕྱོགས་རེར་ཉིས་བརྒྱ་བཞི་བཅུ་རྩ་དགུ་དགུ་དགོད་དེ། ཤར་ཕྱོགས་པ་རྣམས་དཀར་པོ་རྡོར་སེམས་འདྲ་བ། ལྷོ་ཕྱོགས་པ་རྣམས་སེར་པོ་རྡོ་རྗེ་རིན་ཆེན་འདྲ་བ། ནུབ་ཕྱོགས་པ་རྣམས་དམར་པོ་རྡོ་རྗེ་ཆོས་རབ་འདྲ་བ། བྱང་ཕྱོགས་པ་རྣམས་ལྗང་ཁུ་རྡོ་རྗེ་ལས་འདྲ་བའོ། །མེ་ཏོག་སྤོས་ལ་སོགས་ལྡན་པ། །མཆོད་པའི་ལྷ་མོ་ཡང་དག་བྲི། །ཞེས་པས་ལྷོ་ཤར་དུ་བདུག་སྤོས་མ། ཕྱག་གཉིས་ཀྱིས་སྤོས་ཁང་འཛིན་པ། ལྷོ་162

ནུབ་ཏུ་མེ་ཏོག་མ། གཡོན་མེ་ཏོག་གི་སྣོད་ཐོགས་ནས་གཡས་པས་མེ་ཏོག་གི་ཆར་འབེབས་པ། ནུབ་བྱང་དུ་མར་མེ་མ་དམར་སྐྱ།མར་མེའི་སྡོང་བུ་འཛིན་པ། བྱང་ཤར་དུ་དྲི་མ་ཕྱག་གཡོན་དྲིའི་དུང་ཆོས་འཛིན་པ། གཡས་པ་དྲིའི་སྤྲིན་གྱིས་མཆོད་པ་བྱེད་པ་སྟེ། དངོས་སུ་མ་གསུངས་ཀྱང་།མན་ངག་གིས་རེ་རེའང་ལྔ་ལྔ་ལྷ་སྣམ་དང་མའི་གྲ་ལ་བྲིའོ། །ཛུ་འཕྲུལ་ཆེན་པོའི་ལྷ་གང་དག །ཕྱི་རོལ་ཐིག་ལ་ཡང་དག་བྲི། །དྲག་པོ་ལ་སོགས་ལྷ་ཆེན་རྣམས། །སྣམ་བུ་ལས་ནི་ལུས་ཕྱེད་ཕྱུང་། །ཞེས་པའི་དོན།ལྷ་སྣམ་ཕྱི་མ་ལ་རྡོ་རྗེ་རིགས་རྣམས་བྲི་བ་སྟེ། འདི་ལ་གནུར་དང་རྩྭ་སྐྱ་པས་ལུས་ཕྱེད་ས་ལ་ནུབ་པ་འཁོར་བར་གནས་པ་མཚོན།ཕྱེད་ས་ལས་ཐོན་པ་ཐར་པ་ཐོབ་པ་མཚོན་པས་ས་ལས་ལུས་ཕྱེད་ཐོན་པ་ཡིན་ཟེར་ཏེ། ཀུན་སྙིང་གིས་མཛད་པའི་ཁམས་གསུམ་རྣམ་རྒྱལ་གྱི་དཀྱིལ་ཆོག་ལས། ཁྱབ་འཇུག་ལ་སོགས་པ་འདི་དག་ཐམས་ཅད་ཀྱང་འཇིག་རྟེན་ལས་འདས་པའི་ལྷ་རྣམས་ཀྱི་སྐུའི་ཕྱེད་ཀྱི་ཚད་ཙམ་དུ་ཐམས་ཅད་་་་་་་་ཁྱམས་ལ་བརྟེན་པར་བྱའོ། །ཞེས་རྡོ་རྗེ་རྩེ་མོ་ལས་གསུངས་པ་ཡིན་ནོ། །ཞེས་རྡོ་རྗེ་རྩེ་མོ་ཁུངས་སུ་བྱས་ལ། རྩེ་མོའི་མགོ་འཇུག་ན་གཞུང་འདི་མ་གཏོགས་པ་དེ་སྟོནེ་པའི་གཞུང་མི་སྣང་བས། ལུས་ཕྱེད་ཆུང་ཞེས་པ་ལ་མི་མཁས་པ་འགའ་ཞིག་གིས་བཅོས་ནས་ཕྱུང་ཞེས་བསྒྱུར་བས་འཁྲུལ་གཞི་བྱས་ནས་་་་་་་ནོར་བ་ཡིན་པར་སེམས་སོ། །དེ་ལ། ཚངས་པ་ཆེན་པོ་དབང་ཕྱུག་ཆེ། །ཁྱབ་འཇུག་གཡུང་དྲུང་གཞོན་ནུ་ནི། །རིགས་བཅས་དཔུང་དང་བཅས་རྒྱལ་པོ། །ཤར་གྱི་དཀྱིལ་འཁོར་ཡང་དག་བྲི། །ཞེས་པས་ཤར་དུ་དབང་ལྡན་ནས་བརྩམས་ནས་དབང་ཕྱུག་ཆེན་པོ་སྟེ། དྲག་པོ་དང་ཚངས་པ་སྟེ། ཐུབ་པ་རྡོ་རྗེ་དང་། ཁྱབ་འཇུག་སྟེ་སྒྱུ་མ་རྡོ་རྗེ་དང་། གཡང་དྲུང་སྟེ། རྡོ་རྗེ་མཚོན་ཆ་དང་།163

གཞོན་ནུ་སྟེ། རྡོ་རྗེ་དྲིལ་བུ་རྣམས་རང་རང་གི་ཆུང་མ་དང་གཡོག་དང་བཅས་པ་བྲིའོ། །འཁྱིལ་བའི་འོད་ཅན་གཏུམ་པོ་དང་། སེར་སྐྱ་རྡོ་རྗེ་སེར་སྐྱ་རྣམས། །རིགས་བཅས་འཁོར་ལོ་ཡང་དག་ལྡན། ལྷོ་ཡི་ཕྱོགས་སུ་ཡང་དག་བྲི། །ཞེས་པས་རྡོ་རྗེ་འཁྱིལ་བ་དང་། །རྡོ་རྗེ་འོད་དང་།རྡོ་རྗེ་སེར་སྐྱ་སྟེ།མིག་དམར་དང་། སེར་སྐྱ་སྟེ། རྡོ་རྗེ་དབྱུག་པ་རྣམས་ལྷོ་ཕྱོགས་སུ་བྲིའོ། མྱོས་པ་ཕྲེང་ལྡན་རྒྱལ་ཉིད་པ། །རྣམ་པར་རྒྱལ་དང་སྙེལ་བྱེད་རྣམས། །རིགས་བཅས་དཔུང་དང་ཡང་དག་ལྡན། །ནུབ་ཀྱི་ཆ་རུ་ཡང་དག་བྲི། །ཀོ་ཤི་གོས་ཅན་མེ་དང་རླུང་། །རྡོ་རྗེ་འཇིགས་བྱེད་ལ་སོགས་རྣམས། །ནུབ་ཀྱི་ཆ་ལས་འོག་ཏུ་ནི། །བྱང་གི་ཆ་ལ་ཡང་དག་བྲི། །ཞེས་པས་ནུབ་ཕྱོགས་སུ་མྱོས་པ་སྟེ། རྡོ་རྗེ་གླང་སྣ། རྡོ་རྗེ་ཕྲེང་བ། རྡོ་རྗེ་རྣམ་རྒྱལ། སྙེལ་བྱེད་དེ། རྡོ་རྗེ་དབང་། ཀོ་ཤི་གོས་ཅན་ཏེ། རྡོ་རྗེ་ཐོ་བའམ་གཏུན་ཤིང་། རྡོ་རྗེ་མེ། རྡོ་རྗེ་རླུང་། རྡོ་རྗེ་འཇིགས་བྱེད་བྲིའོ། །སོགས་ཁོང་ནས་བྱང་ཕྱོགས་སུ་རྡོ་རྗེ་ལྕགས་ཀྱུ། རྡོ་རྗེ་དུས། རྡོ་རྗེ་བགེགས་ཀྱི་གཙོ་བོ། །རྡོ་རྗེ་ཀླུ་རྣམས་བྲིའོ། །མ་མོ་འཇིག་རྟེན་རབ་གྲགས་དང་། ཞེས་གསུངས་པས་མེ་མཚམས་ནས་བརྩམས་ཏེ་མཚམས་བཞིར་འཇིགས་མ་དང་། དཔལ་མོ་དང་། དབྱངས་ཅན་མ་དང་། དཀའ་བཟློག་མ་རྣམས་བྲིའོ། །རྩྭ་སྐྱ་པ་མ་མོ་བཞི་མི་འབྲི་བར་འདོད་པ་དང་།གནུར་པས་དབང་ཕྱུག་ཆེན་པོ་མི་འབྲི་བར་འདོད་པ་ནི། རྒྱུད་ཉིད་ཀྱི་ཞལ་གསལ་དང་འགལ་ཞིང་། འགའ་ཞིག་ཀོ་ཤི་གོས་ཅན་ལ་སོགས་པ་བྱང་དུ་འབྲི་བ་ཡིན་གྱི། ནུབ་ཏུ་འབྲི་བ་མ་ཡིན་ནོ། །སྙམ་དུ་དོགས་ན། རྩ་རྒྱུད་ཀྱི་འགྲེལ་ཆེན་ལས། དེ་སྐད་དུ་ཡང་རྡོ་རྗེ་རྩེ་མོ་ལས། དྲག་པོ་ལ་སོགས་པ་ལྷ་ཆེན་པོ་རྣམས་ཀྱི་ཤར་ཕྱོགས་སུ། བདུད་རྩི་འཁྱིལ་བ་ལ་སོགས་པའི་ཁྲོ་བོ་164

རྣམས་ལྷོའི་ཕྱོགས་སུ། རྡོ་རྗེ་མྱོས་པ་ལ་སོགས་པ་ཚོགས་ཀྱི་བདག་པོ་རྣམས་དང་། རྡོ་རྗེ་ཐོ་བ་ལ་སོགས་པའི་ཕོ་ཉ་རྣམས་ནུབ་ཀྱི་ཕྱོགས་སུ། བྲན་གྱི་ཚོགས་རྣམས་ཁྱམས་ལ་བརྟེན་པར་བྱང་གི་ཕྱོགས་སུ་འབྲི་བ་དང་། མ་མོའི་ཚོགས་ཀྱང་འབྲི་བར་བྱའོ། །ཞེས་གསུངས་པས། དེ་ལ་ཐེ་ཚོམ་མི་བྱའོ། །ཞེས་རྩེ་མོ་ཉིད་ཤེས་བྱེད་དུ་མཛད་ནས་དེ་ལྟར་བཀོད་པ་ཡིན་ནོ།།དཔེ་མཐོང་བ་རྣམས་ལས། རིགས་བཅས་ཞེས་འབྱུང་མོད་ཀྱི། མ་དག་པར་མངོན་ཏེ།རིགས་བཅས་ཞེས་པ། རང་རང་གི་ཆུང་མ་དང་བཅས་པ། གཡོག་འཁོར་དང་བཅས་པ་བྲི་སྟེ། དེ་རྣམས་སྐུ་མདོག་ཕྱག་མཚན་གདན་ལ་སོགས་པའི་ངེས་པ་ནི། རྩ་བའི་རྒྱུད་ཀྱི་ཁམས་གསུམ་རྣམ་རྒྱལ་གྱི་དཀྱིལ་འཁོར་དུ་བཤད་པ་བཞིན་དུ་བྲིའོ། །དེ་ལ་ཤར་ཕྱོགས་ཀྱི་སྒོར་རྡོ་རྗེ་ལྕགས་ཀྱུ་ཆེན་པོ།ཞེས་སོགས་ཀྱི་དོན་ལ། ཤར་སྒོར་སྒོ་བ་ལྕགས་ཀྱུ་ལྔ། ལྷོ་སྒོར་ཞགས་པ་ལྔ།ནུབ་སྒོར་ལྕགས་སྒྲོག་ལྔ། བྱང་སྒོར་འབེབས་པ་ལྔ་སྟེ། ཤར་དང་ལྷོ་དང་ནུབ་ཀྱི་སྒོ་བ་རྣམས་ནི། ཕྱག་གཉིས་ནས་ཕྱག་མཚན་འཛིན་པ། འབེབས་པ་ག༤ས་པས་དྲིལ་བུ་འཁྲོལ་ཞིང་གཡོན་པ་གདན་བརྟེན་ནོ། །སྐུ་མདོག་རྩྭ་སྐྱ་པ་ཕྱོགས་མདོག་བཞེད། གནུར་པ་སྒོ་བ་དང་སྒེག་སོགས་བཞི་ག་ལྔ་ཚོམས་སུ་བཀོད་པའི་དབུས་སུ་དེ་བཞིན་གཤེགས་པའི་རིགས་དཀར་པོ།ཤར་དུ་རྡོ་རྗེའི་རིགས་སྔོན་པོ། ལྷོར་རིན་ཆེན་རིགས་སེར་པོ། ནུབ་ཏུ་པདྨའི་རིགས་དམར་པོ། བྱང་དུ་ལས་ཀྱི་རིགས་ལྗང་ཁུར་བཞེད། གོང་དུ་དཀར་འཇམ་ལ་སོགས་སུ་བྱས་ན། འདི་ལྔ་ཚོན་ཁྲ་མོ། གོང་དུ་ཁ་དོག་སོ་སོ་བ་བྱས་ན། འདིར་ཁ་དོག་ཕྱོགས་ཚོན་ནོ། །དེ་ལ་དེ་བཞིན་གཤེགས་པའི་རིགས་ཀྱི་གཙོ་བོ་ལྔ་དང་། རིན་ཆེན་རིགས་ཀྱི་དཀྱིལ་འཁོར་གྱི་གཙོ་བོ་དབུས་མ། པདྨ་རིགས་ཀྱི་གཙོ་བོ་165

དབུས་མ། ལས་ཀྱི་རིགས་ཀྱི་གཙོ་བོ་དབུས་མ་རྣམས་ཉི་མའི་རྒྱབ་རྟེན་ཅན།རྡོ་རྗེ་སྐྱིལ་ཀྲུང་། གཞན་དམིགས་བསལ་མེད་པ་ཐམས་ཅད་ཟླ་བའི་རྒྱབ་རྟེན་དང་། སེམས་དཀྱིལ་དབང་རྟགས་དམིགས་བསལ་མེད་པ་རྣམས་ལ།དེ་བཞིན་གཤེགས་པའི་རིགས་རྣམས་ལ་སངས་རྒྱས་ལྔའི་ཅོད་པན་ཅན། རྡོ་རྗེའི་རིགས་རྣམས་ལ་རྡོ་རྗེ་ཕྲེང་བའི་ཅོད་པན། རིན་ཆེན་རིགས་རྣམས་ལ་རིན་པོ་ཆེའི་ཕྲེང་བའི་ཅོད་པན། པདྨའི་རིགས་རྣམས་ལ་འོད་དཔག་མེད་དང་། པདྨའི་ཕྲེང་བའི་ཅོད་པན།ལས་ཀྱི་རིགས་རྣམས་ལ་སྣ་ཚོགས་རྡོ་རྗེའི་ཕྲེང་བའི་ཅོད་པན། བསྐལ་བཟང་རྣམས་དང་ཕྱི་རོལ་རྡོ་རྗེའི་རིགས་རྣམས་ལ་རིན་པོ་ཆེའི་ཅོད་པན་གྱིས་དབང་བསྐུར་བའོ། །གདན་དམིགས་བསལ་མེད་པ་ཐམས་ཅད་སྣ་ཚོགས་པདྨ་དང་ཟླ་བའི་གདན་ཅན།སྤྱིར་ཐམས་ཅད་ཀྱང་དར་དཔྱངས་ཀྱི་དབང་བསྐུར་བ་དང་ལྡན་ཞིང་། རིན་པོ་ཆེ་སྣ་ཚོགས་ཀྱི་རྒྱན་གྱིས་སྤྲས་པ།ལྷའི་གོས་ཀྱི་སྟོད་གཡོག་དང་ལྡན་པའོ།།དེ་ལྟར་འཇིག་རྟེན་པ་རྣམས་ཡབ་ཡུམ་སོ་སོར་བགྲངས་པས་ལྷ་སྟོང་དང་ཉིས་བརྒྱ་བདུན་ཅུ་རྩ་གཅིག་གོ །སྤྱིར་རྡོ་ར་མེ་རི་དོན་གྱིས་ཐོབ་ཅིང་། ཁོར་ཡུག་ཆེན་པོ་གཞུང་ན་མི་གསལ་ཞིང་། བླ་མ་རྣམས་ཀྱང་མི་མཛད་དོ། །རིགས་བསྡུས་པའི་དཀྱིལ་འཁོར་རོ།།གཉིས་པ་རིགས་སོ་སོ་བ་ལ་གཉིས་ཏེ། ཆགས་པས་ཆགས་པ་སྤང་བར་བྱ་བའི་ཕྱིར་དེ་བཞིན་གཤེགས་པའི་རིགས་ཀྱི་དུམ་བུ་དང་། ཁྲོ་བས་ཁྲོ་བ་སྤང་བར་བྱ་བའི་ཕྱིར་རྡོ་རྗེ་རིགས་ཀྱི་དུམ་བུའི་དཀྱིལ་འཁོར་རོ།།དང་པོ་ལ་གསུམ་སྟེ། རྒྱས་པ་ལ་དགའ་བའི་སེམས་ཅན་རྗེས་སུ་གཟུང་བའི་དོན་དུ་དཀྱིལ་འཁོར་རྒྱས་པ་དང་། བར་མ་ལ་དགའ་བའི་སེམས་ཅན་རྗེས་སུ་166

གཟུང་བའི་དོན་དུ་མཆོག་ཏུ་གསང་བ་ཕྱག་རྒྱ་བཞི་པའི་དཀྱིལ་འཁོར་དང་།བསྡུས་པ་ལ་དགའ་བའི་སེམས་ཅན་རྗེས་སུ་གཟུང་བའི་དོན་དུ་གསང་བ་་་་་ཕྱག་རྒྱ་གཅིག་པའི་དཀྱིལ་འཁོར་རོ། །དང་པོ་ལ་བཞི་སྟེ། སྐུ་ཕྱག་རྒྱ་ཆེན་པོ་གཙོ་བོར་གྱུར་པ་རྩ་བའི་དཀྱིལ་འཁོར་ཆེན་པོ་དང་། དམ་ཚིག་གི་ཕྱག་རྒྱ་གཙོ་བོར་གྱུར་པ་གཟུངས་ཀྱི་དཀྱིལ་འཁོར་དང་། ཆོས་ཀྱི་ཕྱག་རྒྱ་གཙོ་བོར་གྱུར་པ་ཆོས་ཀྱི་དཀྱིལ་འཁོར་དང་། ལས་ཀྱི་ཕྱག་རྒྱ་གཙོ་བོར་གྱུར་པ་ལས་ཀྱི་དཀྱིལ་འཁོར་རོ། །དང་པོ་ནི། ཕྱི་རྡོ་ར་མེ་རི། ནང་དཀྱིལ་འཁོར་སྒོ་སྦྲག སྒོ་ཕྱི་ནང་གཉིས་ཀ་རྟ་བབས་དང་ལྡན་པ་སྟེ། རིམ་གཉིས་སྣ་ཚོགས་སྒོ་དང་ལྡན། །རྟ་བབས་སྣ་ཚོགས་དང་ལྡན་པ། །ཞེས་གསུངས་སོ། །སྒོ་ནང་མའི་ནང་དུ་རྡོ་རྗེ་ཕྲེང་བའི་ནང་དུ་ཐིག་བཞི་བཏབ་པའི་ལེ་ཚེ་དགུ། ཀ་གདུང་ལ་རྡོ་རྗེས་མཚན་པ། ལེ་ཚེ་དབུས་དང་ཕྱོགས་བཞིར་དཀྱིལ་འཁོར་ཟླུམ་པོ་བྱ་ཞིང་། དེ་ལ་རྡོ་རྗེ་ཕྲེང་བས་བསྐོར་བ་གནུར་པ་བཞེད་དེ། རྩ་བའི་འགྲེལ་ཆེན་དང་མཐུན། དེ་རེ་རེའི་སྟེང་དུ་ཟླ་བའི་དཀྱིལ་འཁོར་ལྔ་ལྔ། ཕྱོགས་ཚན་རྩིག་པ་ལ་སོགས་པ་ཐམས་ཅད། རྩེ་མོ་ནང་གི་ཐམས་ཅད་རྩ་བ་རྡོ་རྗེ་དབྱིངས་དང་མཐུན་ནོ། །གཙོ་བོ་ལྔ་ལ་སྲོག་ཆགས་ཀྱི་གདན། ལྷ་ཐམས་ཅད་ཀྱི་གནས་སུ་པད་ཟླའི་གདན་ནོ། །དབུས་སུ་རྣམ་སྣང་ཡེ་ཤེས་ཀྱི་ཁུ་ཚུར་གྱིས་རྡོ་རྗེ་རྩེ་ལྔ་པ་འཛིན་པ། ལྷོར་རིན་ཆེན་རིན་པོ་ཆེ་འཛིན་པ། ནུབ་ཏུ་རྡོ་རྗེ་པད་མ་རྡོ་རྗེ་པདྨ་འཛིན་པ། བྱང་དུ་རྡོ་རྗེ་ལས་སྣ་ཚོགས་རྡོ་རྗེ་འཛིན་པ་སྟེ།ལྔ་བོ་ཐམས་ཅད་ན་བཟའ་དཀར་པོ་བསྣམས་པ། སངས་རྒྱས་ལྔའི་ཅོད་པན་དང་ལྡན་པའོ། །གྲ་བཞིའི་རེ་མིག་ལ་སེམས་མ་བཞི་འཁོར་ལོས་བསྒྱུར་བ་བཞི་དང་འདྲ་བ། ཤར་གྱི་དབུས་སུ་མི་བསྐྱོད་པ་ས་གནོན་གྱིས་རྡོ་རྗེ་འཛིན་167

པ།མདུན་དུ་ཕྱག་ན་རྡོ་རྗེ་རྡོ་རྗེ་འཛིན་པ། གཡས་སུ་རྡོ་རྗེ་རྒྱལ་པོ་ལྕགས་ཀྱུ།གཡོན་དུ་ཆགས་པ་མདའ་གཞུ། རྒྱབ་ཏུ་ལེགས་པ་རྡོ་རྗེ་གཉིས་འཛིན་ཅིང་།བཞི་ག་མི་བསྐྱོད་པ་ལ་ཞལ་ལྟ་བ། ཐམས་ཅད་ཀྱང་རྡོ་རྗེ་བྱེད་པས་དབང་བསྐུར་བའོ།།ལྷོའི་ལེ་ཚེའི་དབུས་སུ་རིན་འབྱུང་།མཆོག་སྦྱིན་གྱིས་རིན་པོ་ཆེ་འཛིན་པ།དེའི་མདུན་དུ་རྡོ་རྗེ་རིན་ཆེན་རིན་པོ་ཆེ་འཛིན་པ།གཡས་སུ་གཟི་བརྗིད་ཉི་མ། གཡོན་དུ་རྒྱལ་མཚན་རྒྱལ་མཚན། རྒྱབ་ཏུ་བཞད་པའོ། །དེ་བཞི་རིན་འབྱུང་ལ་ལྟ་ཞིང་། ཐམས་ཅད་རྡོ་རྗེ་རིན་ཆེན་གྱིས་དབང་བསྐུར་བའོ། །ནུབ་ཀྱི་ལེ་ཚེའི་དབུས་སུ། ཆོས་ཀྱི་འཁོར་ལོ་ཡོངས་སུ་འཛིན། དབུས་སུ་འདུག་པ་འོད་དཔག་མེད། ཅེས་གསུངས་པས། ཆོས་འཆད་དོ། །དེའི་མདུན་དུ་རྡོ་རྗེ་ཆོས་པདྨ། གཡས་སུ་རྣོན་པོ་རལ་གྲི། གཡོན་དུ་རྒྱུ་འཁོར་ལོ།རྒྱབ་ཏུ་སྨྲ་བ་ཡི་གེ་གསུང་ཡང་།དོན་ལྗགས་སོ། །འདི་བཞི་འོད་དཔག་མེད་ལ་ཞལ་ལྟ་བའོ། །འདི་དང་བྱང་གི་ལ་དབང་བསྐུར་གྱི་གསལ་ཁ་དངོས་སུ་མ་གསུང་ཀྱང་། སྔར་གྱི་རིགས་འགྲེས་ཀྱིས་འདི་ལ་འོད་དཔག་མེད་དང་རྡོ་རྗེ་པདྨའི་ཕྲེང་བས་དབང་བསྐུར་བ་ཐོབ་སྟེ།དག་པའི་ཆོས་ལས་ཀུན་དུ་བྱུང་།།ཚེ་དཔག་མེད་པ་ལ་སོགས་པ།།དེ་ནི་པདྨའི་རིགས་སུ་བཤད།།རྡོ་རྗེ་ཆོས་ནི་བདག་ཉིད་ཆེ། །ཞེས་གསུངས་པའི་ཕྱིར་རོ། །བྱང་གི་ལེ་ཚེའི་དབུས་སུ་དོན་གྲུབ། མཆོག་སྦྱིན་ཕྱག་རྒྱ་ཡོངས་སུ་འཛིན། །ཞེས་བཤད་ཀྱང་། ཡི་གེ་མ་དག་གམ་སྙམ་སྟེ།སྐྱབས་སྦྱིན་གྱིས་སྣ་ཚོགས་རྡོ་རྗེ་འཛིན་པར་དོན་གྱིས་ཐོབ་བོ།།དེའི་མདུན་དུ་རྡོ་རྗེ་ལས་སྣ་ཚོགས་རྡོ་རྗེ། གཡས་སུ་བསྲུང་བ་གོ་ཆ། གཡོན་དུ་གནོད་སྦྱིན་མཆེ་བ། རྒྱབ་ཏུ་ཁུ་ཚུར་བསྡམས་པ།འདི་བཞི་དོན་གྲུབ་ལ་ལྟ་ཞིང་། ཐམས་ཅད་ཀྱང་སྣ་ཚོགས་རྡོ་རྗེའི་ཕྲེང་བས་དབང་བསྐུར་བ་སྟེ།གྲུབ་168

པའི་ལས་ལས་ཀུན་ཏུ་བྱུང་། །དོན་ཡོད་གྲུབ་པ་ལ་སོགས་པ། །དེ་ནི་ལས་ཀྱི་རིགས་སུ་བཤད། །ནམ་མཁའི་མཛོད་ནི་ལས་ཆེན་པོ། །ཞེས་སོ། །ཕྱི་རོལ་གྱི་གྲ་བཞིའི་མེར་རྡོ་རྗེ་སྒེག་མོ་རྡོ་རྗེ། སྲིན་པོ་ཕྲེང་བ་མ་ཕྲེང་བ། རླུང་དུ་གླུ་མ་པི་ཝང་། དབང་ལྡན་དུ་གར་མ་གར་བྱེད་མ།དཀྱིལ་འཁོར་ཕྱི་མའི་གྲར། མེ་ཏོག་སྤོས་དང་དེ་བཞིན་དྲི།།མར་མེ་ནུབ་བྱང་མཚམས་སུའོ།།ཞེས་པའི་དོན་བླ་མ་དག ཤར་ལྷོར་བདུག་པ་མ།ལྷོ་ནུབ་ཏུ་མེ་ཏོག་མ། ནུབ་བྱང་དུ་མར་མེ་མ། བྱང་ཤར་དུ་དྲི་མར་བཞེད་དོ། །སྒོ་ཕྱི་མའི་སྣམ་བུ་ལ་བསྐལ་བཟང་སྟོང་དུ་བཞིས་མ་ཚང་བ།སྒོ་བཞིར་ལྕགས་ཀྱུ།ཞགས་པ།ལྕགས་སྒྲོག དྲིལ་བུའོ། །འདིར་རྡོ་རྗེ་ཐོ་བ་མ། རྡོ་རྗེ་ཡེ་ཤེས་མ། རྡོ་རྗེ་མི་ཐུབ་མ། རྡོ་རྗེ་ལས་མ་བཞི།གནུར་སིརྙ། ཏིང་ངེ་འཛིན་གྱི་དཀྱིལ་འཁོར་ལ་ཡོད་ཀྱང་བྲི་བའི་དཀྱིལ་འཁོར་ལ་མེད་གསུངས་ཀྱང་། རྒྱུད་ལས། རྡོ་རྗེ་སྒེག་མོ་རྡོར་ཕྲེང་མ། །དེ་བཞིན་རྡོ་རྗེ་གླུ་མ་ཉིད།།སྙེམས་བཅས་ཕྲེང་བ་པི་ཝང་དང་། །གླུ་གར་གསང་བའི་ལྷ་མོ་རྣམས། །ཞེས་གསང་བའི་ལྷ་མོ་བྲི་བར་གསུངས་ཤིང་། གོང་དུ་གསང་བའི་ལྷ་མོ་བཞི་པོ་ནི། ཕྱིས་ཀྱི་ཕ་རོལ་ཕྱིན་པ་མཆོག །གསང་བའི་ལྷ་མོ་ཀུན་ལས་ནི། །རྗེས་ཐོབ་ཉིད་དུ་ཡང་དག་ཕྱུང་། །བྱང་ཆུབ་སེམས་དཔའ་བདག་ཉིད་ཆེ། །སུམ་ཅུ་རྩ་བདུན་བགྲང་མི་བྱ། །ཞེས་གསུངས་པས། སྒེག་མོ་ལ་སོགས་པ་བཞི་དང་འགོད་ས་གཅིག་ཏུ་དགོད་ཅིང་། ཕྱག་མཚན་གསལ་ཁ་མ་གསུངས་ཀྱང་སྒེག་སོགས་དང་མཐུན་པས་ཆོག་གམ་སྙམ་མོ། །འདིའི་ལྷ་ཐམས་ཅད་གནུར་སིདྷས་དཀར་པོར་བཤད་དེ། རྒྱུད་ཉིད་ནས་རིགས་ཐ་དད་དང་ཅོད་པན་ཐ་དད་དུ་བཤད་པས་དེ་མི་འཐད་ཅིང་། རྩྭ་སྐྱ་པ་རྩ་རྒྱུད་དང་མཐུན་པར་བཞེད་པར་མངོན་ལ། རིགས་ཀྱི་ཆེ་བའམ་རྩ་རྒྱུད་169

བཞིན་བྱའོ། །སངས་རྒྱས་ལྔ་ཉི་མའི་རྒྱབ་རྟེན། གཞན་ཐམས་ཅད་ཟླ་བའི་རྒྱབ་རྟེན། སྒོགོ་མོ་སོགས་ལྷོ་ཤར་གྱི་ལྷ་རྣམས་དང་། ཤར་གྱི་སྒོ་བ་རྣམས་ཅོད་པན། མི་བསྐྱོད་པའི་རིགས་དང་མཚུངས་པ། དེ་བཞིན་དུ་ལྷོའི་རྣམས་རིན་ཆེན་རིགས་དང་མཚུངས་པ། ནུབ་ཀྱི་རྣམས་པདྨའི་རིགས་ཀྱི་དང་མཚུངས་པ། བྱང་གི་རྣམས་ལས་ཀྱི་རིགས་ཀྱི་དང་མཚུངས་པ། དེ་དག་གི་ཕྱག་མཚན་ལའང་རང་རང་གི་རིགས་ཀྱི་མཚན་མས་མཚན་པ། གཙོ་བོ་ལྔ་རྡོར་དཀྱིལ། གཞན་ཐམས་ཅད་སེམས་དཀྱིལ། ཐམས་ཅད་ཀྱང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་དཔྱངས་ཀྱི་དབང་བསྐུར་བ་དང་ལྡན་པ།ལྷ་རྫས་ཀྱི་ན་བཟའི་སྟོད་གཡོགས་སྨད་གཡོགས་ཅན་ཏེ། རྩ་བའི་དཀྱིལ་འཁོར་རོ། །གཉིས་པ་ནི། དཀྱིལ་འཁོར་སྔར་དང་འདྲ་བའི་ནང་དུ། དབུས་སུ་རྡོ་རྗེ་དབྱིངས་ཀྱི་དབང་ཕྱུག་མ། དེའི་ཕྱོགས་བཞིར་སེམས་མ་བཞི། ཤར་གྱི་དབུས་སུ་རྡོ་རྗེ་ཐུགས་མ། དེའི་ཕྱོགས་བཞིར་ཀུན་ཏུ་བཟང་མོ། དེ་བཞིན་གཤེགས་པའི་ལྕགས་ཀྱུ་མ། དགའ་བ་ལ་ཆགས་མ། ལེགས་ལྡན་མ་སྟེ། བཞི།ལྷོའི་དབུས་སུ་རྡོ་རྗེ་དབང་བསྐུར་མ། དེའི་ཕྱོགས་བཞིར་རིན་ཆེན་གཙོ་མོ།རིན་ཆེན་སྒྲོལ་མ། རྒྱལ་མཚན་རྩེ་མོའི་དཔུང་རྒྱན་མ། བཞད་ལྡན་མ་བཞི།ནུབ་ཀྱི་དབུས་སུ་རྡོ་རྗེ་་མཚོན་ཆ་མ། དེའི་ཕྱོགས་བཞིར་རྡོ་རྗེ་པདྨོ། ཀུན་འཛིན་མ། འཁོར་ལོ་ཐམས་ཅད་མ། ཟློག་པ་མའོ། །བྱང་གི་དབུས་སུ་རྡོ་རྗེ་ཀུན་མ། དེའི་ཕྱོགས་བཞིར་དངོས་གྲུབ་ཀྱི་གཙོ་མོ། ཐམས་ཅད་བསྲུང་བ་མ།མདངས་སླར་འཕྲོག་མ། གཟུངས་ཀྱི་ཕྱག་རྒྱ་མའོ། །གཞན་རྣམས་སྔར་དང་འདྲ་སྟེ། ལྷ་ཐམས་ཅད་ཀྱང་ལྷ་མོའི་རྣམ་པའོ། །ཁ་ཅིག། འདི་རྩ་རྒྱུད་བཞིན་དབུས་སུ་མཆོད་རྟེན་དང་། གཞན་རྣམས་ཕྱག་མཚན་དུ་བཞེད་པ་ནི། རྒྱུད་170

ལས་དེའི་གསལ་ཁ་མ་གསུངས་ཤིང་། སེམས་ཅན་ཁམས་ནི་གདུལ་ཕྱིར་ཡང་དག་གནས། །བུད་མེད་གཟུགས་ཀྱང་ཆོས་ཉིད་དག་པ་སྟེ། །ཞེས་པ་དང་།སྔར་བཞིན་འཁོར་ལོའི་གྲོང་ཁྱེར་ཡོངས་གནས་པ། །རྡོ་རྗེའི་གཟུགས་སུ་ཡོངས་གནས་མཛེས་གྱུར་པ། །དེ་ཉིད་སངས་རྒྱས་སྲས་དེ་རྡོ་རྗེར་བཅས། །འོན་ཀྱང་ད་ལྟར་བུད་མེད་གཟུགས་སུ་སྤྲུལ། །ཞེས་རྩ་རྒྱུད་དུ་ཕྱག་མཚན་ལ་འདིར་ལྷ་མོའི་གཟུགས་སུ་ཁྱད་པར་དུ་ཕྱེ་ནས་བསྟན་པའི་ཕྱིར་རོ། །གཟུངས་ཀྱི་དཀྱིལ་འཁོར་རོ། །གསུམ་པ་ནི། རྒྱུད་ལས་དངོས་གྲུབ་སྒྲུབ་ཐབས་མ་གཏོགས་པ་དཀྱིལ་འཁོར་དངོས་སུ་མ་གསུངས་པ་ལ། པཎྜི་ཏ་གཞོན་ནུ་བུམ་པའི་ཞལ་ནས། རྩ་རྒྱུད་ནས་བཤད་པའི་དཀྱིལ་འཁོར་དང་ཁྱད་མེད་པ་ལ་དགོངས་ནས་འདིར་མ་བསྟན་པས་རྩ་རྒྱུད་བཞིན་དུ་ཤེས་་་་་པར་བྱ་གསུང་ངོ་། །དེ་ལྟར་ན། འདི་ཉིད་ཀྱི་རྩ་བའི་དཀྱིལ་འཁོར་དང་འདྲ་བ་ལས། ལྷ་ཐམས་ཅད་རྡོ་རྗེ་རྩེ་ལྔ་པ་ཆུར་ཉལ་བའི་ལྟེ་བ་ལ་རྡོ་རྗེ་སྐྱིལ་ཀྲུང་གི་སྟེང་དུ་རྡོ་རྗེ་བསྡམས་པ་བཀན་ནས་བཞག་པ། ཐུགས་ཀུར་རང་རང་གི་ཕྱག་མཚན་ནས་འབྲས་ཙམ་གྱིས་མཚན་པ་བྲི་སྟེ། ཆོས་ཀྱི་དཀྱིལ་འཁོར་རོ། །བཞི་པ་ནི། རྡོ་རྗེ་ལས་ཀྱི་གོ་རིམ་བཞིན། །ཤེས་རབ་ཅན་གྱི་དཀྱིལ་འཁོར་བསླབ། །རྡོ་རྗེ་དབྱིངས་དང་རབ་མཚུངས་པ། །སླར་ཡང་རྣལ་འབྱོར་པ་ལ་བཤད། །ཅེས་རྩ་བའི་རྒྱུད་ལ་ཁ་འཕངས་པས། འདི་ཉིད་ཀྱི་རྩ་བའི་དཀྱིལ་འཁོར་དང་འདྲ་བ་ལས། ཁྱད་པར་རིགས་ལྔ་ལྷ་ཕོ། གཞན་ཐམས་ཅད་མོར་བྲི་སྟེ།ལས་ཀྱི་དཀྱིལ་འཁོར་རོ། །གཉིས་པ་ནི།མཆོག་ཏུ་གསང་བ་དག་པ་མཆོག །ཅེས་སོགས་ཀྱིས་ཕྱག་རྒྱ་བཞི་ལ་བསྟན་པར་བཞེད་ཅིང་།རྒྱུད་ལས་དཀྱིལ་འཁོར་དངོས་སུ་མ་གསུངས་ཏེ། རྩ་བའི་རྒྱུད་དང་འདྲའོ། །171

ཞེས་གསུང་ངོ་།།གསུམ་པ་ནི།དཀྱིལ་འཁོར་ཡང་འདི་ཉིད་ཀྱི་རྩ་བའི་དཀྱིལ་འཁོར་དང་འདྲ་བ་ལ། དབུས་སུ་ཟླ་བ་གང་བའི་དབུས་སུ་རྡོ་རྗེ་སེམས་དཔའ་དཀར་པོ། འཛུམ་པ་དང་བཅས་པ། ཤིན་ཏུ་ཆགས་པའི་ཉམས་ཅན།རོལ་པ་དང་བཅས་པས་ཕྱག་གཡོ་བ། གཡས་རྡོ་རྗེ་ཐུགས་ཀུར་འཛིན་ཅིང་།གཡོན་དྲིལ་བུ་སྙེམས་པ་དང་བཅས་པས་འཛིན་པའོ། །ཕྱག་རྒྱ་གཅིག་པའི་དཀྱིལ་འཁོར་རོ། །གཉིས་པ་ལ་གསུམ་སྟེ། རྒྱས་པ་ལ་དད་པ་ལ་དཀྱིལ་འཁོར་རྒྱས་པ་དང་། བར་མ་ལ་དད་པ་ལ་ཕྱག་རྒྱ་བཞི་པའི་དཀྱིར་འཁོར་དང་། བསྡུས་པ་ལ་དད་པ་ལ་དཀྱིལ་འཁོར་ཐམས་ཅད་བསྡུས་པ་གསང་བ་པ་ཡི་གེའི་དཀྱིལ་འཁོར་རོ། །དང་པོ་ལ། རྩ་གཟུངས་ཆོས་ལས་བཞི་ལས།དང་པོ་ནི།དེ་བཞིན་གཤེགས་པའི་རིགས་ཀྱི་རྩ་བའི་དཀྱིལ་འཁོར་དང་འདྲ་བ་ལས། དབུས་སུ་རྣམ་སྣང་ཞི་བ། དེའི་ཕྱོགས་བཞིར་ཤར་དུ་རྡོ་རྗེ། ལྷོར་རིན་པོ་ཆེ། ནུབ་ཏུ་པདྨ། བྱང་དུ་སྣ་ཚོགས་རྡོ་རྗེ་སྟེ། འཁོར་ལོས་བསྒྱུར་བ་བཞིའི་ཕྱག་མཚན་མེ་འབར་བའི་དབུས་སུ་བྲིའོ། །ཤར་གྱི་རེ་མིག་གི་དབུས་སུ་ཧཱུཾ་མཛད་ཞལ་བཞི་ཕྱག་བརྒྱད་པ། ཨུ་མ་ཁྱོ་ཤུག་མནན་པ། དེའི་ཕྱོགས་བཞིར་ཁྲོ་བོ་རྡོ་རྗེ་སེམས་དཔའ། རྒྱལ་པོ། ཆགས་པ། ལེགས་པ་བཞིའོ། །ལྷོའི་དབུས་སུ་ཁྲོ་བོ་ཁྲོ་གཉེར་ཅན། དེའི་ཕྱོགས་བཞིར་ཁྲོ་བོ་རིན་ཆེན། གཟི་བརྗིད། རྒྱལ་མཚན། བཞད་པ་བཞིའོ། །ནུབ་ཀྱི་དབུས་སུ་ཁྲོ་བོ་རྡོ་རྗེ་སྡེ།ཕྱོགས་བཞིར་ཁྲོ་བོ་རྡོ་རྗེ་ཆོས། རྣོན་པོ། རྒྱུ། སྨྲ་བ་བཞིའོ། །བྱང་གི་དབུས་སུ་ཁྲོ་བོ་རྡོ་རྗེ་དབབ་པ། ཕྱོགས་བཞིར་ཁྲོ་བོ་རྡོ་རྗེ་ལས། བསྲུང་བ། གནོད་སྦྱིན།ཁུ་ཚུར་བཞིའོ། །མཚམས་ཀྱི་རེ་མིག་བཞི་ལ་ཁྲོ་མོ་སེམས་མ་བཞིའོ། །དེའི་ཕྱིའི་གྲ་བཞི་ལ། ཁྲོ་མོ་སྒེག་མོ་ལ་སོགས་པ་བཞིའོ། །དཀྱིལ་འཁོར་ཕྱི་མའི་གྲ་172

བཞི་ལ་བདུག་པ་མ་ལ་སོགས་བཞིའོ། །རྡོ་རྗེ་དབྱིངས་སོགས་དཀྱིལ་འཁོར་དུ། ཇི་སྐད་སྔར་བཤད་ཆོ་ག་བཞིན། །སྒོ་བཞི་དག་ནི་ཐམས་ཅད་དུ། །སྒོ་སྲུང་དག་ནི་དགོད་པར་བྱ། །ཞེས་གསུངས་པའི་ཚིག་ལ་དཔྱད་ན་འདི་དང་སྔར་གྱི་དཀྱིལ་འཁོར་གཉིས་ཀུའི་སྒོ་ཕྱི་ནང་གཉིས་ཀ་ལ་སྒོ་བ་དགོད་དགོས་པར་མངོན་ནོ། །དཀྱིལ་འཁོར་ཕྱི་མའི་ལྷ་རྣམ་ལ་ཕྱིའི་རྡོ་རྗེའི་རིགས་རྣམས་བྲི་སྟེ། གནུར་པ་དབང་ཕྱུག་མི་འབྲི་བར་བཞེད་དེ། བྲི་དགོས་པར་མངོན་ནོ། །སེམས་ཅན་གདུག་པ་གདོན་ལ་སོགས། །རིམས་དང་འབྱུང་པོ་ཤ་ཟ་དང་། །མཁའ་འགྲོ་འབྱུང་པོ་མ་མོ་དང་། །ལྷ་མོ་མཚོན་ཆ་ལྡན་པ་ཀུན། །ཇི་ལྟར་མངོན་པར་འདོད་པ་བྲི། །ཞེས་བཤད་པས་དེ་དག་ཀྱང་ཅི་རིགས་པར་བྲིའོ། །སློབ་དཔོན་ཀུན་སྙིང་ནི། གདོན་ལ་སོགས་པ་རྣམས་དབང་མ་བསྐུར་བའི་ཕྱིར་དཀྱིལ་འཁོར་ནང་དུ་མི་འབྲི་གསུང་ངོ་། །འདིར་སྐལ་བཟང་རྣམས་བྲི་བའི་དམིགས་བསལ་མ་གསུངས་ཤིང་། གནུར་སིདྷ་མི་འབྲི་བར་བཞེད་དེ། དེ་བཞིན་གཤེགས་པའི་དཀྱིལ་འཁོར་ལ་བྱུང་བས་བརྟག་པར་བྱའོ། །ཁྲོ་བོའི་སེམས་དཔའ་བཅུ་དྲུག་པོ་རང་རང་གི་གཙོ་བོ་ལ་ཞལ་ལྟ་བ།ལྷ་གཞན་ཐམས་ཅད་རྣམ་སྣང་ལ་ཞལ་ལྟ་བ། མེ་འབར་བའི་དབུས་ན་བཞུགས་པ་སྟེ། གནུར་སིདྷ་ཐམས་ཅད་སྔོན་པོར་བཞེད།རྩྭ་སྐྱ་པ་རྩ་རྒྱུད་ཀྱི་ཁམས་གསུམ་རྣམ་རྒྱལ་དང་མཚུངས་པར་བཞེད་དོ། །གཞན་ཁྱད་པར་ཐམས་ཅད་རིགས་བསྡུས་ཀྱི་རྡོ་རྗེ་རིགས་ཀྱི་དཀྱིལ་འཁོར་དུ་བསྟན་པ་དང་འདྲ་སྟེ། རྩ་བའི་དཀྱིལ་འཁོར་རོ། །གཉིས་པ་ལ་གཉིས་ཏེ། སྐུ་དངོས་སུ་བྲི་བའི་དཀྱིལ་འཁོར་དང་། ཕྱག་རྒྱའི་དཀྱིལ་འཁོར་རོ། །དང་པོ་ནི། དཀྱིལ་འཁོར་སྔར་དང་འདྲ་བའི་དབུས་སུ་རྡོ་རྗེ་མུགས་བྱེད་མ་རྣམ་སྣང་དང་འདྲ་173

བ། དེའི་ཕྱོགས་བཞིར་ཁྲོ་མོ་སེམས་མ་བཞི། ཤར་གྱི་ལེ་ཚེ་ལ་སོགས་པར་རྡོ་རྗེ་ཐུགས་མ་ལ་སོགས་སྔར་གྱི་དང་ལྷ་ཕོ་མོའི་ཁྱད་མ་གཏོགས་པ་འདྲ་བར་བྲིའོ། །ལྷ་མོ་བརྒྱད་དང་སྒོ་མ་བཞིའི་དམིགས་བསལ་མ་གསུངས་ཀྱང་དོན་གྱིས་ཐོབ་ཅིང་། ཕྱིའི་རྡོ་རྗེའི་རིགས་རྣམས་ནི་མེད་པར་བཞེད་དོ། །གཉིས་པ་ནི། དཀྱིལ་འཁོར་སྔར་དང་འདྲ་བ་ལ། གནུར་སིདྷས་དབུས་སུ་ལྷ་མོ་འབྲི་བར་བཞེད་མོད་ཀྱི། རྩ་རྒྱུད་ལས་བྱུང་བ་བཞིན་རྣམ་སྣང་ལ་མཚན་མ་བཞིས་བསྐོར་བར་བཤད་དེ་ དབུས་ཀྱི་རིམ་པར་རྡོ་རྗེ་སེམས་དཔའ་བཞུགས།ཞགས་པ་དང་ལྡན་འཁོར་གྱི་ཕྱག་རྒྱ་བཅས། །རྡོ་རྗེ་འབར་བ་ནོར་བུ་པདྨ་ལས། འབར་བ་དང་བཅས་མེ་དང་ལྡན་པར་བཞག ཅེས་གསུངས་པས་སོ། །ཤར་དུ་རྡོ་རྗེ་ཧཱུཾ་མཛད་ཀྱི་གནས་སུ་རྡོ་རྗེས་མཚན་པའི་མདུང་རྩེ་གསུམ་པ་རྩེ་མོ་གཡས་སུ་བལྟས་པ་བྲིས་ལ། དེའི་སྟེང་དུ་ཁྲོ་བོ་རྡོ་རྗེ་འབར་བ་མགོ་གཡས་སུ་བསྟན་པ་བྲིའོ། །དེའི་སྟེང་དུ་རྡོ་རྗེ་མགོ་ནུབ་ཏུ་བསྟན་པ། །གཡས་སུ་ལྕགས་ཀྱུ་མགོ་བྱང་དུ་བསྟན་པ། གཡོན་དུ་མདའ་གཞུ་མགོ་ལྷོར་བསྟན་པ། རྒྱབ་ཏུ་ལེགས་སོ་སྟེར་བའི་ཕྱག་རྒྱ་མགོ་ཤར་དུ་བསྟན་པ་བྲིའོ། །འཁོར་གྱི་མཚན་མ་བཞིའི་འགོད་ལུགས་དེ་ལྟ་བུ་དང་འདྲ་བའི་ལྷོའི་དབུས་སུ་རིན་ཆེན། དེའི་ཕྱོགས་བཞིར། རིན་ཆེན། ཉི་མ། རྒྱལ་མཚན། སོ་ཕྲེང་ངོ་། །ནུབ་ཀྱི་དབུས་སུ་རྡོར་པད། དེའི་ཕྱོགས་བཞིར་པདྨ། རལ་གྲི།འཁོར་ལོ། ལྕེའོ། །བྱང་གི་དབུས་སུ་སྣ་ཚོགས་རྡོ་རྗེ། ཕྱོགས་བཞིར་སྣ་ཚོགས་རྡོ་རྗེ་དང་། གོ་ཆ་དང་། མཆེ་བ་དང་། ཁུ་ཚུར་རོ། །ལྷ་མོ་དང་སྒོ་བ་འགོད་པའི་དམིགས་བསལ་མ་གསུངས་ཀྱང་དོན་གྱིས་ཐོབ་བོ། །འདིར་རྩ་བ་ལས་ཕྱག་མཚན་ཐམས་ཅད་ལ་ཁྲི་བང་རིམ་གསུམ་པ་དང་། དབུས་སུ་འཁོར་ལོ་174

རྩིབས་བརྒྱད། ནུབ་ཏུ་པདྨ་འདབ་བརྒྱད། བྱང་དུ་རྡོ་རྗེ་རྩེ་གསུམ་པའི་གདན་འགོད་པར་བཤད། འདིར་དམིགས་བསལ་མ་གསུངས་སོ། །མཚན་མ་ཐམས་ཅད་ཀྱང་པད་ཟླའི་གདན་ལ་མེ་རབ་ཏུ་འབར་བའི་དབུས་ན་་་་་་་་་་་་བཞུགས་པ་ཁྲོ་བོའི་རྡོ་རྗེས་མཚན་པའོ། །སྒེག་མོ་ལ་སོགས་པ་རྣམས་ཀྱི་འཁོར་རྩ་རྒྱུད་ན་ཡོད་པ་ནི། རྒྱུད་འདི་ལས་མ་གསུངས་པས་མི་དགོས་སོ། །གསུམ་པ་དང་བཞི་པ་གཉིས་ནི། དཀྱིལ་འཁོར་རྩ་རྒྱུད་དང་མཐུན་པར་དགོངས་ནས་དངོས་སུ་མ་གསུངས། ཏིང་ངེ་འཛིན་ལ་བརྟེན་པའི་དངོས་གྲུབ་སྒྲུབ་ཐབས་ཙམ་གསུངས་སོ། །གཉིས་པ་ནི། དཀྱིལ་འཁོར་སྔར་དང་འདྲ་བའི་དབུས་སུ་རྣམ་སྣང་། ཤར་དུ་རྒྱུ་མཛད་ཀྱི་ཕྱག་རྒྱ་ཁྲོ་བོའི་རྡོ་རྗེ།ལྷོ་རུ་ཁྲོ་གཉེར་ཅན་གྱི་རྡོ་རྗེ་རིན་ཆེན། ནུབ་ཏུ་ཁྲོ་བོ་རྡོ་རྗེ་པདྨ། བྱང་དུ་རྡོ་རྗེ་དབབ་པའི་སྣ་ཚོགས་རྡོ་རྗེའོ། །གསུམ་པ་ནི། དཀྱིལ་འཁོར་སྔར་དང་འདྲ་བའི་དབུས་སུ། དཀྱིལ་འཁོར་གྱི་ནི་དབུས་ཀྱི་ཆར། །སངས་རྒྱས་གཟུགས་ནི་དགོད་པར་བྱ། །ཞེས་པས། དབུས་སུ་སེང་ཁྲི་པད་ཟླའི་གདན་ལ་རྣམ་སྣང་སྔར་དང་འདྲ་བའོ། །སངས་རྒྱས་ཀྱི་ནི་ཕྱོགས་ཀུན་ཏུ། །ཡི་གེ་བཅུ་དྲུག་ཡང་དག་བྲི། །ཡི་གེ་བཅུ་དྲུག་རྒྱལ་པོ་ནི། །ཕྱག་རྒྱའི་ཚོགས་དང་འོད་བཅས་པ །ཞེས་པས་དབུས་ཀྱི་ལེ་ཚེ་ལ། ཤར་དུ་རྡོ་རྗེ་དང་། །རྡོ་རྗེ་ལྕགས་ཀྱུ་དང་།མདའ་གཞུ་དང་། ལེགས་སོ་སྟེར་བའི་ཕྱག་རྒྱ་བྲིས་ལ། དེ་ལ་ཨོཾ་ཨ་ནུད་སེར་ཨ། ཨོཾ་ཨ་ནི་རུ་ཏེ་ཨཱ། ཨོཾ་ཨ་མ་ནི་ལེ་ཨི། ཨོཾ་ཨ་ནི་ལེ་ཨཱི། ཡི་གེར་བྲི། ལྷོ་རུ་རིན་ཆེན་དང་། ཉི་མ་དང་། རྒྱལ་མཚན་དང་། སོ་ཕྲེང་ལ་རིམ་པ་བཞིན། ཨོཾ་རསྣེཨུ། ཨོཾ་ཨ་རཏྟ་ཨུ། ཨོཾ་ས་ཨུ་རི། ཨོཾ་ལ་ཨེ་རཱི། ནུབ་ཏུ་པདྨ། རལ་གྲི། འཁོར་ལོ།ལྕེ་རྣམས་ལ། ཨོཾ་ཨ་ཏ་ལི། ཨོཾ་ཧ་ཏེ་ཟེར་རེ་ར་ལཱི། ཨོཾ་ཨ་ཤ་ནེ་ཨེ། ཨོཾ་དྷེ་གེ་ཟེར་175

ཧ་གྲེ་མཻ། བྱང་དུ་སྣ་ཚོགས་རྡོ་རྗེ། གོ་ཆ། མཆེ་བ། ཁུ་ཚུར་རྣམས་ལ་རིམ་པ་བཞིན། ཨོཾ་སརྤཱ་ཤ་པ་རི་པུཎྜ་ཨོ། ཨོ་བ་ར་དེ་ཨཽ། ཨོཾ་སྒ་ར་རྞེ་ཨེ། ཨོཾ་པི་ཤྭ་ཨཿབྲིའོ། །རྡོ་རྗེ་རིག་པ་འཛིན་པ་ཡི། །དབུས་སུ་རྡོ་རྗེ་རྡོ་རྗེ་བཞི། །ཞེས་པས་རྣམ་སྣང་ལེ་ཚེའི་འཁོར་ལོས་བསྒྱུར་བ་བཞི་ཡི་གནས་སུ་རྡོ་རྗེ་བཞིའོ། །ངོས་བཞིའི་རང་བཞིན་དཀྱིལ་འཁོར་ལ།།ཡི་གེ་སུམ་ཅུ་རྩ་དྲུག་དགོད།ཅེས་པའི་དོན་རྣམ་སྣང་འཁོར་ལོས་བསྒྱུར་བ་བཞི་མ་གཏོགས་པའི་ལྷ་གནས་སུམ་ཅུ་རྩ་དྲུག་ཏུ་ཡི་གེ་དགོད་པ་ཡིན་གྱི། ཡི་གེ་རང་གི་གྲངས་མིན་གསུང་། །ཡི་གེ་སུམ་ཅུ་སུམ་ཅུ་ནི། །ཕྱོགས་རྣམས་ཀུན་དུ་དགོད་པར་བྱ། ཞེས་པའི་དོན་ནི།ཤར་གྱི་ལེ་ཚེའི་དབུས་སུ། ཨོཾ་སརྦ་ཏ་ཐ་ག་ཏ་ཨ་སྒྱི་སྣ།དེའི་འོག་ཏུ། ཨོཾ་ཛྷ་ན་ང་སྟེ། གཉིས། དེ་ཕྱོགས་བཞིར་རྡོ་རྗེ་སེམས་དཔའ་རྒྱལ་པོ། ཆགས་པ།ལེགས་པ་བཞིའི་གནས་སུ་དེ་རྣམས་ཀྱི་གསུང་གི་སྙིང་པོ། སཏྭ། རཱ་ཛ། རཱ་གཏུས་བཞི།སྐུའི་སྙིང་པོ།། སིད་ཏི།ཡོ་ག གུ་ཧྱ། བི་ཤ་ཀ་བཞི། ཐུགས་ཀྱི་སྙིང་པོ། རྒྱུ་རྒྱུ། རྒྱུ་ཛ། ཧཱུཾ་ཧོ། རྒྱུ་ས་བཞི། དེ་རྣམས་ཀྱི་འོག་ཏུ་རིག་པའི་རྒྱལ་པོ་བཞིའི་ཨོཾ་མཧཱ་གྲ་ཟེར།ཙེ་པྲེ་ཀ་མཧཱ་ཙེ་བྲེ་ཀ། ཨོཾ་ཏིཥྚ་ཁ།ཨོཾ་ལ་མུ་ཁ་ལེ་ག།ཨོཾ་ཨ་གི་ཥེ་གྷ་བཞི།དེའི་འོག་ཏུ་དེ་རྣམས་ཀྱི་ཆོས་ཀྱི་ཕྱག་རྒྱའི་ཡི་གེ།ཧེ་ཐ།རྒྱུ་ཛ། ཧེ་ཟེར། ཧ་ས། ཨོཾ་ཨ་བཞི། དེ་ནས་རྡོ་རྗེ་སེམས་དཔའི་ཐད་ནའི་འོག་ཏུ་ཚོགས་བདག་རྡོ་རྗེ་གླང་སྣའི་ཨོཾ་ཌཀྐི་ལེ་ཏ། དེའི་འོག་ཏུ་དེའི་ཆོས་ཀྱི་ཕྱག་རྒྱའི་ཡི་གེ དར་ཤ་ན། རྡོ་རྗེ་སེམས་མའི་གནས་སུ་བཛྲ་རྒྱུ་རྒྱུ་དེའི་འོག་ཏུ་གསལ་བྱེད་ཀྱི་ཐོབ་སྐལ། ཨོཾ་ཨ་ལི་ནི་ནི་ཡ་ནི་ལའང་ཟེར། གཉིས། སྒེག་མོའི་གནས་སུ་རང་གི་སྙིང་པོ། བཛི་གྲི། དེའི་འོག་ཏུ་གསལ་བྱེད་ཀྱི་ཐོབ་སྐལ་ཨོཾ་དྷ་མེ་ཤ་གཉིས། བདུག་པ་མོའི་གནས་སུ་ཤུ་་གྲི་གཅིག་པུ་ལས་གསལ་176

བྱེད་ཀྱི་ཐོབ་སྐལ་མེད། གསུང་བ་ནི། མི་འཐད་དེ། སྨད་འགྲེལ་ལས། ཡ་ར་ལ་ཝ་ནི།བདུག་པ་མ་ལ་སོགས་པ་རྣམས་ཀྱིའོ། །ཞེས་གསུངས་པས། སེམས་མ་བཞིའི་གསལ་བྱེད་ཀྱི་ཐོབ་སྐལ་གང་ཡིན་དེ་ཉིད། བདུག་མ་ལ་སོགས་བཞིའི་ཡང་ཡིན་པས་ལོགས་སུ་མེད་པ་ཡིན། སྒོ་བ་རྡོ་རྗེ་ལྕགས་ཀྱུའི་གནས་སུ་ཨོཾ་མྱུ་དེ་ཙ་གཅིག་པོ་ལས་སྙིང་པོ་མེད། དེ་རྣམས་ནི། ཤར་དུ་ཡི་གེ་སུམ་ཅུ་བྲི། ཞེས་པའི་དོན་ནོ། །རིན་ཆེན་འབྱུང་ལྡན་གྱི་གནས་སུ་ཨོཾ་སརྦ་ཏ་ཐཱ་ག་ཏ་ཙ་ཀྲེ་པ།དེའི་འོག་ཏུ་ཨོཾ་པྲ་ཤ་མེ་ཉ། རིན་ཆེན་སེམས་མའི་གནས་སུ་ཊ་ཀ་ཊ། དེའི་འོག་ཏི་ཨོཾ་ཏྲ་ཧྲི་ར། རྡོ་རྗེ་རིན་ཆེན་ལ་སོགས་པ་བཞིའི་གནས་སུ། གསུང་གི་སྙིང་པོ། རཏེན། ཏེ་ཛ། ཀེ་ཏུ། ཧ་ས། དེའི་འོག་ཏུ་སྐུའི་སྙིང་པོ། ཙརྱ། ཙ་རི། ཛྷ་ན། ཏཏྭ། དེའི་འོག་ཏུ་ཐུགས་ཀྱི་སྙིང་པོ། རྒྱུ་ཨོཾ། རྒྱུ་ཛ་ཟེར། ཨ། ཧཱུཾ་ཏྲཾ། རྡུ་ཏཾ་ཟེར། ཧཾ། དེ་རྣམས་ཀྱི་འོག་ཏུ་ཁྲོ་བོ་བཞིའི་གསལ་བྱེད་ཀྱི་ཐོབ་སྐལ།ཨོཾ་ཀྲོ་དྷི་ཊ། ཨོཾ་ཧ་ར་རྞེ་ཐ། ཨོཾ་ཉི་གྷ་ཌ། ཨོཾ་ཀྵེ་སྤེབྱེ། དེ་རྣམས་ཀྱི་འོག་ཏུ་རིམ་པ་བཞིན་དེ་རྣམས་ཀྱི་ཆོས་ཀྱི་ཕྱག་རྒྱ། བ་ཧ་ཨ་རོ་ནི་བི། ཌྷ་ཤ རྡོ་རྗེ་རིན་ཆེན་གྱི་འོག་ཏུ་ཚོགས་བདག་རྡོ་རྗེ་ཕྲེང་བའི་ཨོཾ་གྱི་པུ་ཕུ་ཟེར་ལེ་ཐ། དེའི་འོག་ཏུ་ཆོས་ཀྱི་ཕྱག་རྒྱ་ཧཱ་པཱ་ཡ།འདིར་གནུར་ཆོས་རྒྱལ་ཁ་ཅིག ཁྲོ་བོ་བཞིའི་གསལ་བྱེད་ཀྱི་ཐོབ་སྐལ། ཙ་ཚ་ཛ་ཛྷ་བཞིར་བྱེད་ཅིང་ཁྲོ་བོ་བཞི་ལྷོར་འགོད། གཟའ་བཞི་ནུབ་ཏུ་འགོད།ཚོགས་བདག་བཞི་བྱང་དུ་འགོད་པ་ནི།ཤིན་ཏུ་མི་རིགས་ཏེ།ཁྲོ་བོ་བཞི་དང་གཟའ་བཞི་མིང་གི་རྣམས་གྲངས་ཡིན་པས་ཐ་དད་མེད་ཅིང་།ཚོགས་བདག་བཞི་ཕྱོགས་ལ་བགོས་ནས་འགོད་པས་རང་གི་ནང་འགལ་ཞིང་། ཕོ་ཉ་བཞི་དང་བྲན་བཞི་འགོད་པའི་སྐལ་བ་ཆད་པའི་ཕྱིར་རོ། །སྨད་འགྲེལ་ལས་ཀྱང་།ཊ་ཋ་ཌ་ཌྷ་ནི།ཁྲོ་བོ་རྣམས་ཀྱིའོ།།ཏ་ཐ་ད་དྷ་ནི།ཚོགས་ཀྱི་བདག་པོ་རྣམས་ཀྱིའོ།།པ་ཕ་བ་བྷ་ནི། ཕོ་ཉ་རྣམས་ཀྱིའོ། །ཞེས་པ་དང་འགལ་ཞིང་། ཏ་སྡེ་ལན་གཉིས་བཀོད། ས་སྡེ་177

འགོད་པ་ཆད་པའི་ཕྱིར་རོ། ཚོགས་བདག་འདིའི་ཆོས་ཀྱི་ཕྱག་རྒྱ་ཨ་རོར་གནུར་སིདྷ་བཞེད་པ་ཡང་དག་ནང་འགལ་ལོ། །ཕྲེང་བ་མའི་གནས་སུ་བཛྲ་གུ་རུ་ཀུ་རུ་ཟེར། དེའི་འོག་ཏུ་ཡསྟེ་ས་གྱིས་ཥ་གསལ་བྱེད་ཀྱི་ཐོབ་སྐལ་ལོ། །མེ་ཏོག་མའི་གནས་སུ་ཤུརྙི། ཞགས་པའི་གནས་སུ་ཨོ་པ་རི་ཧ་བྱེ་ཚ་སྟེ། ཡི་གེ་སུམ་ཅུ་དེ་བཞིན་ལྷོར། ཞེས་སོ། །ནུབ་ཏུ་འོད་དཔག་མེད་ཀྱི་གནས་སུ་ཨོཾ་སརྦ་ཏ་ཐཱ་ག་ཏ་པི་ཤ་ཙ། དེའི་འོག་ཏུ་ཨོཾ་ཨ་ཎུ་ཎ། དེའི་ཕྱོགས་བཞིར་རྡོ་རྗེ་ཆོས་ལ་སོགས་པ་བཞིའི་གནས་སུ་གསུང་གི་སྙིང་པོ། དྷརྨ། ཏཱི་ཀྵ་ཎ། ཉེ་དུ། བྷ་ཥ།སྐུའི་སྙིང་པོ། སུམྦྷ། ཏག་རྒྱུ།གྲི་ཟེར་རྒྱུ་ཕཊ། རྒྱུ་བི། ཐུགས་ཀྱི་སྙིང་པོ། རྒྱུ་ཧ་དྷི་ཟེར། རྒྱུ་དྷེ། རྒྱུ་ཏྲཾ། དྷ་ཟེར། རྒྱུ་རྨ། དེ་བཞིའི་འོག་ཏུ་ཕོ་ཉ་བཞིའི་གསལ་བྱེད་ཀྱི་ཡི་གེ། ཨོཾ་ཏྲ་ཏེ་པ། ཨོཾ་སརྦ་ཧ་ར་ཎི་ཕ། ཨོཾ་བྷུ་ཤ་ནི་བ། ཨ་གྱི་བི་ཤ་ནི་སྙ དེ་དག་གི་ཆོས་ཀྱི་ཕྱག་རྒྱ།ཏྲ་ར་ཏི།བྷུ་བ། ས་ཡ།ཨ་ཧི།་ཡ་ཟེར།རྡོ་རྗེ་ཆོས་ཀྱི་འོག་ཏུ་ཚོགས་བདག་རྒྱལ་བ་རྡོ་རྗེའི་ཧ་ར་ཎི་ད། ཆོས་ཀྱི་ཕྱག་རྒྱ་ཏེ་མ་ཧཱ་ནེ། ཆོས་ཀྱི་རྡོ་རྗེ་མའི་གནས་སུ་རད་ཝ་ཊ། དེ་འོག་ཏུ་ཨོཾ་བྷེ་ཤ་ལ། གླུ་མའི་གནས་སུ་བཛྲ་ཕཊ། དེའི་འོག་ཏུ་ཨོཾ་སརྦེ་པ། མར་མེ་མའི་གནས་སུ་ཤུརྙ་གྲི།ལྕགས་སྒྲོག་མའི་གནས་སུ་ཨོཾ་བ་ཤ་ཛེ་སྟེ། ནུབ་ཏུ་སུམ་ཅུ་སྦྱར་བར་བྱ། །ཞེས་སོ། བྱང་དུ་དོན་ཡོད་གྲུབ་པའི་གན་ས་སུ་ཨོཾ་སརྦ་ཏ་ཐཱ་ག་ཏ་ཙ་ཀྲེ་དྷེ། དེའི་འོག་ཏུ་བ་ལོ་ཀེ་ན། དེའི་འཁོར་སེམས་དཔའ་བཞིའི་གནས་སུ་གསུང་གི་སྙིང་པོ། ཀརྨ། རཀྵ། ཡཀླུ། སརྙི། སྐུའི་སྙིང་པོ། ཧཱུཾ་ཙ། རྒྱུ་མ། རྒྱུ་པ། རྒྱུ་ཧ།ཐུགས་ཀྱི་སྙིང་པོ། རྒྱུ་རཾ། རྒྱུ་ཀཾ། རྒྱུ་ཧཾ། རྒྱུ་བཾ། དེ་བཞིའི་འོག་ཏུ་བྲན་བཞིའི་གསལ་བྱེད་ཀྱི་ཐོབ་སྐལ་ཁ་བསྐང་སྟེ། ཁ་སྐོང་འདི་བྱའི་དམིགས་བསལ་མ་གསུངས། ཀྱང་སྨད་འགྲེལ་ལས།ལཾ་ཀ་ཤ་ཨ་རྣམས་ནི། བྲན་རྣམས་ཀྱི་སྟེ་ཞེས་གསུངས་178

ལ། སྔོན་འགྲོའི་ཡི་གེ་གསལ་བར་མ་གསུངས་པས་ཡི་གེ་དེ་རྣམས་ཉིད་རྐྱང་པ་འགོད་པའམ། ཡང་ན་སྔར་གྱི་དེ་རྣམས་ཀྱི་ནང་ནས། ཡི་གེ་དེ་རྣམས་ཀྱི་མཐའ་ཅན་བཏུས་ནས་འགོད་པའམ། ཡང་ན་ཨོཾ་བཛྲ་རྡ་ཥྚ་རྒྱུ། ཨོཾ་བཛྲ་མ་ར་ཎ་རྒྱུ། ཨོཾ་བཛྲ་བིདྡྷ་རྒྱུ། ཨོཾ་བཛྲ་ཧ་ར་ཎ་རྒྱུ། ཞེས་བྲན་བཞིའི་སྔགས་ལ་སྔར་གྱི་ཡི་གེ་རྣམས་བཏགས་པ་དགོད།གཉན་སྟོན་ཚུལ་འབར། ཁ་ཅིགཤེ་ལཾ་ཀུ་ཀ་བཞི་བྲན་གྱི་ཡི་གེར་འདོད་དོ། །དེའི་འོག་ཏུ་ཆོས་ཀྱི་ཕྱག་རྒྱ་ཀྲོ་དྷ། རྙ་མ་ཤ་དེ་་ཟེར་ད་ཡ་ད་ཏྲ་ཟེར་ར།ཡུ་སྙིང་པོ་ཀ་རཎ་སྟི། ད་ཡང་རྡོ་རྗེ་ལས་ཀྱི་འོག་ཏུ་ཚོགས་བདག་རྣམ་པར་རྒྱལ་བའི་རྡོ་རྗེའི་གསལ་བྱེད་ཀྱི་ཐོབ་སྐལ། ཨོཾ་བ་ཏ་ཀེ་དྷ། ཏ་ཀེ་ཟེར་དེའི་འོག་ཏུ་ཆོས་རྒྱ་དྷ་ར་ཎ། རྡོ་རྗེ་ལས་མའི་གནས་སུ་གསལ་བྱེད་ཨོཾ་ཤུདྷེ་བ། གར་མའི་གནས་སུ་སྙིང་པོ་ཀ་ར་རྞྞ་གྲི། གསལ་བྱེད་ཨོཾ་དྷ་ལི་ནི་ཧཱ། དྲི་མའི་གནས་སུ་སྙིང་པོ་བུདྡྷ།འབེབས་པའི་གནས་སུ་གསལ་བྱེད་ཨོཾ་བྷ་ཏེ་ཛྷ་སྟེ། སུམ་ཅུ་བྱང་གི་ཕྱོགས་ཆ་རུ།།ཞེས་སོ། སངས་རྒྱས་ཐུགས་ནའི་དབུས་སུ་ནི།།ཡི་གེ་རྒྱུ་ནི་སྦྱར་བར་བྱ།།ཞེས་པས་གསལ་བྱེད་ཀྵ་མེད་པའི་དོད་རྣམ་སྣང་གི་ཐུགས་ཀུར་ཡི་གེ་ཧཱུཾ་་་་་་་དགོད། དེའི་འོག་ཏུ་གསལ་བྱེད་ཨོ་ཨ་ར་དེ་མ་དགོད་དོ། །དབུས་སུ་སངས་རྒྱས་བཞི་ལྡན་བྱ། །ཞེས་གསུངས་པས། སངས་རྒྱས་བཞི་པོ་སྐུ་དངོས་དང་ཡི་གེ་གཉིས་ཀ་དགོད་གསུངས།དེ་ལྟར་བྲན་བཞི་ཁ་བསྐངས་པས་ཕྱོགས་རེ་ར་་སུམ་ཅུ་སུམ་ཅུ་སྟེ། བརྒྱ་ཉི་ཤུ་དབྱངས་ཡིག་བཅུ་དྲུག་གིས་སུམ་ཅུ་སོ་དྲུགགཙོ་བོའི་ཐུགས་གའི་ཡི་གེ་སྟེ། སུམ་ཅུ་རྩ་བདུན་ནམ། བྲན་བཞི་ཁ་མ་བསྐངས་པ་ལྟར་ན། ཀྵའི་དོད་པོ་རྒྱུ། རྩ་བའི་རིག་པ་ཨོཾ་བཛྲ་ཀ་མ་ཧོ། རྒྱུན་དུ་བཟླས་པའི་སྙིང་པོ། ཨོཾ་སརྦ་ཏ་ཐཱ་ག་ཏ་པ་བི་ཚྭ་མ་ཧཱ་མུ་ནི་རཱ་ཛ་གསྟོ། ཀྐོ་ར། ཙཀྲ་ཡ་ཧི། རྒྱུ་རྒྱུ། རྒྱུ་རྒྱུ་ཧ། ཞེས་པ་གཉིས་ཏེ། སུམ་ཅུ་རྩ་དྲུག་སྟེ། དེ་179

བཞི། སྐུ་དངོས་སུ་འགོད་པའི་ཁྱད་མ་གཏོགས་པ་རྩ་རྒྱུད་ཀྱི་དང་འདྲ་བར་བཞེད་པ་ནི། དེ་བཞིན་གཤེགས་པའི་རིགས་ཀྱི་དཀྱིལ་འཁོར་ལ་རིགས་སོ་སོའི་ཅོད་པན་མི་འདྲ། སེམས་དཔའ་རྣམས་ཀྱི་ཞལ་ལྟ་ལུགས་མི་འདྲ།གཟུངས་དཀྱིལ་དུ་སྐུ་དངོས་འགོད་པ་དང་ཕྱག་མཚན་དུ་འགོད་པ་མི་འདྲ།རྡོ་རྗེ་རིགས་སུ་སྒེག་སོགས་བཞི་ལ་ལྷ་མོ་བཞི་བཞིའི་འཁོར་ཡོད་མེད་མི་་་་་་་འདྲ། གཟུངས་དཀྱིལ་ལ་སྐུ་དངོས་དང་ཕྱག་མཚན་དུ་འགོད་པ་གཉིས་ཡོད་མེད་མི་འདྲ་བས། རྒྱུད་ལ་མ་གཟིགས་པར་ཚོད་ཀྱིས་བཀོད་པར་ཟད་དོ། །འདི་ལ་འཇིག་རྟེན་པའི་དཀྱིལ་འཁོར་གྱི་རྩ་གཟུངས་ཆོས་ལས་བཞི་དང་།རིགས་སོ་སོ་བ་དང་། འཇིག་རྟེན་པ་དང་བཅས་པའི་སྒྲུབ་པའི་དཀྱིལ་འཁོར་དང་བསྡོམས་པས་བརྒྱ་ཉི་ཤུ་རྩ་དགུར་བཞེད་པ་ཡང་མི་འཐད་དེ།འཇིག་རྟེན་རྩ་གཟུངས་ལ་སོགས་འཕྲོ་ལ་ལུས་ནས་མེད་ཅིང་ལས་ཀྱང་་་་་་་་་བགྲང་ན་འགྲོ་འདུལ་ལ་སོགས་པ་རྣམས་ཀྱང་ཡོད་པས་དེར་མི་འདུ་ལ།རིགས་སོ་སོ་བ་ལ་སྒྲུབ་པའི་དཀྱིལ་འཁོར་ཡོད་པ་བཞིན་རིགས་བསྡུས་ལ་་་་་ཡང་ཡོད་པས་གྲངས་ངེས་མི་འགྲུབ་པའི་ཕྱིར་རོ། །འདི་དག་རྒྱ་འགྲེལ་མེད་ནའང་བླ་མ་གོང་མའི་ཡིག་ཆ་དང་མན་ངག་ལ་བརྟེན་ནས་རང་གི་བློ་ཡིས་ལེགས་པར་བརྟགས་ནས་བཀོད་པའོ།།རྣལ་འབྱོར་གྱི་རྒྱུད་ཀྱི་སྐོར་གྱི་དཀྱིལ་འཁོར་གྱི་རྣམ་པར་བཞག་པ་སྟོན་པའི་རབ་ཏུ་བྱེད་པ་དཀྱིལ་འཁོར་གསལ་བྱེད་ཉི་མའི་འོད་ཟེར་ལས། བཤད་པའི་རྒྱུད་རྡོ་རྗེ་རྩེ་མོའི་དཀྱིལ་འཁོར་བཤད་པའི་སྐབས་ཏེ།ལེའུ་གཉིས་པའོ།།181

ག་། །དཔལ་མཆོག་རིགས་བསྡུས་ཀྱི་དཀྱིལ་འཁོར་བཀོད་པ་བཞུགས་སོ། །རིགས་ཀུན་ངོ་བོ་ནམ་མཁའ་མཉམ་པར་གནས། །རྡོ་རྗེ་གསུམ་གྱི་ངོ་བོས་འགྲོ་དོན་མཛད། །དབྱེར་མེད་དཔལ་མཆོག་དང་པོ་ལ་བཏུད་ནས། །དེ་ཡི་དཀྱིལ་འཁོར་རྣམ་པར་དབྱེ་བར་བྱ།།འདིར་དཔལ་མཆོག་དང་པོའི་རྒྱུད་ལ་དུམ་བུ་བཞི་སྟེ། ཀུན་གཞི་རྣམ་པར་ཤེས་པའི་གཉེན་པོ། མེ་ལོང་ལྟ་བུའི་ཡེ་ཤེས་ཀྱི་ངོ་བོ་ཉིད་ཕྱག་རྒྱ་ཆེན་པོའི་གཙོ་བོར་གྱུར་པ། ཤེར་ཕྱིན་གྱི་དུམ་བུ་ལས་བཤད་པའི་དཀྱིལ་འཁོར་ལ་གཉིས་ཏེ། འཇིག་རྟེན་ལས་འདས་པའི་དང། འཇིག་རྟེན་པའི་དཀྱིལ་འཁོར་རོ། །དང་པོ་ལ་གཉིས་ཏེ། རིགས་སོ་སོ་བ་དང་། རིགས་བསྡུས་པའི་དཀྱིལ་འཁོར་རོ། །དང་པོ་ལ་བཅུ་སྟེ། འདོད་ཆགས་ཀྱི་གཉེན་པོར་རྡོ་རྗེ་སེམས་དཔའ་དབུགས་དབྱུང་བའི་དཀྱིལ་འཁོ་ར་དང་། ཆ་མཉམ་པའི་གཉེན་པོར་དེ་བཞིན་གཤེགས་པ་དབུགས་དབྱུང་རྣམ་སྣང་བའི་དང་།ཞེ་སྡང་གི་གཉེན་པོར་ཁམས་གསུམ་རྣམ་རྒྱལ་གྱི་དང་། གཏི་མུག་གི་གཉེན་པོར་འགྲོ་བ་འདུལ་བའི་དང་། སེར་སྣའི་གཉེན་པོར་རྡོ་རྗེ་རིན་ཆེན་གྱི་དང་། སངས་རྒྱས་ཐམས་ཅད་ཀྱི་སྐུ་གསུང་ཐུགས་གཅིག་ཏུ་བྱེད་པ་བརྩོན་འགྲུས་གཙོ་བོར་གྱུར་པ་རྡོ་རྗེ་ཁུ་ཚུར་གྱི་དཀྱིལ་འཁོར་དང་།ཤེར་ཕྱིན་གཙོ་བོར་གྱུར་པ་འཇམ་དཔལ་གྱི་དཀྱིལ་འཁོར་དང་། རིགས་ཐམས་ཅད་ཀྱི་དཀྱིལ་འཁོར་དུ་འཇུག་པའི་རྒྱུར་གྱུར་པ་རྡོ་རྗེ་འཁོར་ལོའི་་་་་དང་། ཚོགས་ཡོངས་སུ་རྫོགས་པའི་རྒྱུར་གྱུར་པ་ནམ་མཁའ་མཛོད་ཀྱི་དང་།182

བསྲུང་བའི་ལས་ཀྱི་ཆོ་གའི་རང་བཞིན་རྡོ་རྗེ་གནོད་སྦྱིན་གྱི་དཀྱིལ་འཁོར་རོ། །དེ་ལ་དང་པོ་ནི། དཀྱིལ་འཁོར་ཕྱིའི་རྣམ་བཞག་རྣམས་ཕལ་ཆེར་རྡོ་རྗེ་དབྱིངས་སུ་བཤད་པ་དང་འདྲ་ལ། ཁྱད་པར་ཤར་ཕྱོགས་ཀྱི་སྒོ་ཁྱུད་ཀྱི་མཚམས་དང་། ཤར་ལྷོའི་གྲར་ཟླ་བ་ཕྱེད་པ་ལ་གནས་པའི་རྡོ་རྗེ་རྩེ་ལྔ་པས་མཛེས་པ་དང་། དེ་བཞིན་དུ་ལྷོ་དང་ལྷོ་ནུབ་ཏུ་རྡོ་རྗེ་རིན་པོ་ཆེ་དང་། ནུབ་དང་ནུབ་བྱང་དུ་རྡོ་རྗེ་པདྨ་དང་། བྱང་དང་བྱང་ཤར་དུ་སྣ་ཚོགས་རྡོ་རྗེས་སྤྲས་པའོ། །བ་དན་གྱི་མཐའ་མ་ཁ་དོག་ལྔ་དང་ལྡན་པར་བཤད་དོ། །ཁོར་ཡུག་ཆེན་པོ་ནི། འདི་ལ་གསལ་བར་མ་གསུངས་སོ། །ཕྱིའི་དཀྱིལ་འཁོར་གྱི་ཕྱེད་ཀྱི་ཚད་ནང་གི་དཀྱིལ་འཁོར་ཏེ།ཟུར་བཞི་པ་སྒོ་བཞི་པ་ཀ་བ་བརྒྱད་པ་རྟ་བབས་མེད་པ། རྡོ་རྗེ་རྩེ་གསུམ་པའི་ཕྲེང་བས་བསྐོར་བའོ། །རྩིག་པ་ནི།་དམར་པོ་དང་། ལྗང་ཁུ་དང་། སྔོན་པོ་དང་། སེར་པོ་དང་། དཀར་པོ་ནི།ཐམས་ཅད་ཀྱི་ནང་རོལ་དུའོ། །ཕྱོགས་ཚོན་ནི། འགྲེལ་པར་དངོས་སུ་གསལ་བར་མ་གསུངས་ལ། བླ་མ་གོང་མ་རྣམས་ཀྱིས། ཤར་དམར་པོ། ལྷོ་ལྗང་ཁུ།ནུབ་སྔོན་པོ། བྱང་སེར་པོ། དབུས་དཀར་པོར་གསུངས་ཤིང་། དཔལ་མཆོག་གི་དཀྱིལ་འཁོར་གཞན་ཐམས་ཅད་ཀྱང་དེ་དང་འདྲ་བར་བཞེད་དོ། །རྩྭ་སྐྱ་བཟང་པོ་ན་རེ། ཡང་ན་རྡོ་རྗེ་རྩེ་མོ་ལས་བྱུང་བ་བཞིན། ནུབ་ཕྱོགས་ནས་གཡས་ཀྱི་བསྐོར་བས་ནུབ་དམར། བྱང་ལྗང་། ཤར་སྔོ། ལྷོ་སེར། དབུས་དཀར་པོ་སྟེ།ཇིག་པའི་རིམ་པ་དང་མི་འགལ་ཞིང་།རྒྱུད་ལུང་གིས་ཟིན་པའི་ཕྱིར་རོ། །ཞེས་གསུང་ངོ། །དེ་ནས་དཀྱིལ་འཁོར་གྱི་ལྟེ་བར་སྣ་ཚོགས་པདྨ་སྡོང་བུ་དང་བཅས་པའི་སྟེང་དུ་རྡོ་རྗེ་སེམས་དཔའ་སྐུ་མདོག་དཀར་པོ་ཅུང་ཟད་བཞད་ཅིང་འཛུམ་པ། ཕྱག་གཡོན་པ་དྲིལ་བུ་དང་བཅས་པའི་རྡོ་རྗེ་ཁུ་183

ཚུར་ཁ་ནང་དུ་བསྟན་ཏེ། གཡོན་པའི་རྐེད་པའི་ཕྱོགས་སུ་བཀན་ནས་འཛིན་པ་དང་།ཕྱག་གཡས་པས་སྙིང་གའི་ཕྱོགས་སུ་བ་དན་གྱི་གུང་མོའི་སོར་མོ་ལ་དང་པོའི་རྡོ་རྗེ་ཆེན་པོ་རྩེ་མོ་གྱེན་དུ་བསྟོད་པར་བཞག་པའི་ཚུལ་གྱིས་་་་་་་་་་གསོར་ཞིང་འཛིན་པ། གཡོན་དུ་སྙེམས་པས་དབང་དུ་བྱེད།ཅེས་བཤད་པས།གཡོན་ཕྱོགས་སུ་འགྱིང་བ། དབུ་ལ་དང་པོར་སྣ་ཚོགས་རྡོ་རྗེའི་ཕྲེང་བ། དེ་ནས་པདྨའི་ཕྲེང་བ།དེ་ནས་རིན་པོ་ཆེའི་ཕྲེང་བ།དེ་ནས་སྤྱི་བོ་ནས་བརྩམས་ཏེ་དེ་བཞིན་གཤེགས་པ་ལྔས་བརྒྱན་པ།དམར་པོ་དང་། ལྗང་ཁུ་དང་།སྔོན་པོ་དང་། སེར་པོ་དང་། དཀར་པོའི་མདོག་ཅན་གྱི་རི་མོ་སྣ་ཚོགས་པས་འབར་བའི་འོད་ཀྱི་དཀྱིལ་འཁོར་ལ་རྒྱབ་བརྟེན་པ། སེམས་དཔའི་སྐྱིལ་མོ་ཀྲུང་གིས་བཞུགས་པའོ། །དེའི་མདུན་དུ་རྡོ་རྗེ་ཡིད་ལས་བྱུང་བ་སྐུ་མདོག་དམར་སྐྱ། དེ་བཞིན་གཤེགས་པ་ལྔའི་ཅོད་པན་ཅན།ཕྱག་གཡོན་པ་རྡོ་རྗེ་ཁུ་ཚུར་གྱི་མེ་ཏོག་ཅན་གྱི་གཞུ་བསྣམས་པ། །གཡས་པ་རྡོ་རྗེ་རྩེ་གཅིག་པའི་མདེའུ་ཅན་གྱི་མདའ་གསོར་བ་ལ་བརྩོན་པའོ།གཡས་སུ་རྡོ་རྗེ་ཀི་ལི་ཀི་ལ་ཡ་སྐུ་མདོག་དམར་སྐྱ། །རྡོ་རྗེ་ཁུ་ཚུར་བཅིངས་པའི་ཕྱག་རྒྱ་གཉིས་ཀྱིས་རང་གི་ཐུགས་མའི་ཕྱོགས་སུ་དང་པོའི་རྡོ་རྗེ་རྩེ་ལྔ་པ་མདོག་དམར་པོ་བསྣམས་ནས་འཁྱུད་པའི་ཚུལ་དུ་བཞུགས་པའོ། །རྒྱབ་ཏུ་རྡོ་རྗེ་དྲན་པ་སྐུ་མདོག་སྔོ་སྐྱ།ཕྱག་གཡས་པ་ཆུ་སྲིན་གྱི་རྒྱལ་མཚན་བསྣམས་པ། གཡོན་གྱིས་གདན་ལ་སྙེམས་པ་དང་བཅས་པར་བཞུགས་པའོ།
 །གཡོན་དུ་རྡོ་རྗེ་སྙེམས་པ་གསེར་བཙོ་མ་ལྟ་བུའི་མདོག་ཅན། ཕྱག་གཉིས་རྡོ་རྗེ་ཁུ་ཚུར་གྱིས་རྡོ་རྗེ་རྩེ་ལྔ་པ་གཉིས་བསྣམས་ཏེ། དཀུ་གཉིས་སུ་སྙེམས་པ་དང་བཅས་པ། དབུ་གཡོན་དུ་ཅུང་ཟད་འདུད་པ་སྒེག་པ་དང་བཅས་པའོ། །འདི་རྣམས་ཕྱོགས་ཀྱི་ལེ་ཚེ་ལ་184

དགོད་དེ། འོག་རིགས་བསྡུས་ཀྱི་སྐབས་སུ་རྡོ་ཇེ་ཡིད་ལས་བྱུང་བའི་གནས་སུ་རྡོ་ཇེ་རྒྱུ་མཛད་ཀྱི་དཀྱིལ་འཁོར་ཞེས་བྱ་བ་ལ་སོགས་པ་གསུངས་པའི་ཕྱིར་རོ།།ཤར་ལྷོར་རབ་ཏུ་དགའ་བའམ་རྡོ་རྗེ་སྦྲང་རྩི་སྐུ་མདོག་དམར་སྐྱ།ལྷོ་ནུབ་ཏུ་རྡོ་རྗེ་སྤྲིན་ནམ་རབ་ཏུ་དགའ་བ་མ་སྐུ་མདོག་དམར་སྐྱ། ནུབ་བྱང་དུ་རྡོ་རྗེ་སྤྱན་ནམ་རྡོ་རྗེ་སྟོན་སྔོ་སྐྱ། བྱང་ཤར་དུ་རྡོ་རྗེ་དགུན་ནམ་རྡོ་རྗེ་དཔལ་ཆེན་པོ་གསེར་བཙོ་མའི་མདོག་ཅན་ཏེ།དེ་རྣམས་རང་གི་སྤྱི་བོའི་ཕྱོགས་སུ་ཐལ་མོ་ཁོང་སྟོང་ཁ་ཕྱེ་བས་མེ་ཏོག་གི་ཟ་མ་ཏོག་དང་། སྤོས་ཁང་དང་། མར་མེའི་སྡོང་བུ་དང་།དྲིའི་དུང་ཆོས་རྣམས་རིམ་པས་བསྣམས་པའོ། །རྡོ་རྗེ་ཕྲེང་བའི་ནང་དུ་ཤར་གྱི་ལེ་ཚེའི་དབུས་སུ་མི་བསྐྱོད་པ་དཀར་པོ། རྡོ་རྗེ་རྩེ་ལྔ་པ་བསྣམས་པ། ས་གནོན་གྱི་ཕྱག་རྒྱས་བཞུགས་པའོ། །དེའི་གཡས་སུ་ཕྱག་ན་རྡོ་རྗེ། རྡོ་རྗེ་དང་དྲིལ་བུ་བསྣམས་ཤིང་། གཡོན་སྙེམས་པས་བཞུགས་པའོ། །འདི་ལ་སྐུ་མདོག་གསལ་ཁ་མ་གསུངས་པ་ལ། རྩྭ་སྐྱ་པ་དང་ལྕེ་སྟོན་མདོ་སྡེ་སེངྒེ་གཉིས་སྔོན་པོར་བཞེད་དེ། གནུར་པ་དཀར་པོར་བཞེད་པ་ནི།དཀར་པོ་ལེགས་ཏེ།ཚིག་འགྲེལ་གྱི་སྐབས་སུ། ཤར་ཕྱོགས་སུ་བཅོམ་ལྡན་འདས་མི་བསྐྱོད་པ། དེའི་གཡས་རོལ་དུ་རྡོ་རྗེ་སེམས་དཔའ་ཞེས་རྡོ་རྗེ་སེམས་དཔར་གསུངས་པའི་་་་་་ཕྱིར་རོ། །གཡོན་དུ་འཇམ་དཔལ་ནམ་མཁའི་མདོག་ཅན། གཞོན་ནུའི་ཆ་ལུགས་འཆང་བ།འཛུམ་པ་དང་བཅས་པ།ཕྱག་བཞིས་རལ་གྲི་བསྣམས་ནས་དེ་བཞིན་གཤེགས་པ་རྣམས་ལ་འདེབས་པའོ། །རྡོ་རྗེ་ཕྲེང་བའི་ནང་གི་ལྷོ་ཕྱོགས་སུ་རིན་ཆེན་འབྱུང་ལྡན་བེེ་ཌཱུརྱ་ལྟར་སྔོ་བསངས། རྡོ་རྗེ་རིན་པོ་ཆེ་མཆོག་སྦྱིན་གྱི་ཕྱག་རྒྱས་བསྣམས་པའོ། དེའི་གཡས་སུ་ནམ་མཁའི་སྙིང་པོ་ལྗང་ཁུ། རང་གི་ཕྲེང་བ་རང་གི་མགོ་ལ་དབང་བསྐུར་བའི་རྣམ་པར་འཆིང་185

བ་ཞལ་རྣམ་པར་བཞད་པའོ། །གཡོན་དུ་ནམ་མཁའི་མཛོད་སྣ་ཚོགས་མདོགསྣ་ཚོགས་རྡོ་རྗེ་སྣ་ཚོགས་དྲིལ་བུ་བསྣམས་ནས་སྙེམས་པའི་ཚུལ་གྱིས་་་་་་་་་་་་བཞུགས་པ།ཞལ་རྣམ་པར་བཞད་པའོ། །རྡོ་རྗེ་ཕྲེང་བའི་ནང་གི་ནུབ་ཕྱོགས་སུ། འོད་དཔག་མེད་གསེར་བཙོ་མའི་མདོག་ཅན། པདྨ་བསྣམས་པ། ཆོས་ཀྱི་འཁོར་ལོའི་ཕྱག་རྒྱས་ཆོས་སྟོན་པར་མཛད་པ། འདི་ལ་གནུར་པས་སེར་པོ་འཁོར་ལོ་བསྣམས་པར་བཞེད་པ་ནི།མི་འཐད་དེ།པདྨ་བསྣམས་པར་གསལ་བར་གསུངས་ཤིང་། གསེར་བཙོ་མའི་མདོག་ནི།དམར་སེར་ཡིན་པས།རྩྭ་སྐྱ་པས་དམར་སེར་དུ་བཞེད་པ་འཐད་པ་ཡིན་ནོ། །དེའི་གཡས་སུ་འཇིག་རྟེན་དབང་ཕྱུག་དམར་སྐྱ། གཡོན་སྙེམས་པ་དང་བཅས་པས་པད་མའི་སྡོང་བུ་དཀུར་བཟུང་ནས་ཕྱག་གཡས་པའི་མཐེབ་མཛུབ་ཀྱིས་རང་གི་ཐུགས་ཀུར་ཁ་འབྱེད་པ། གཡོན་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་གསེར་གྱི་མདོག་ཅན།ཕྱག་གཡོན་གདན་ལ་བརྟེན་པ།ཕྱག་གཡས་པའི་གུང་མོའི་རྩེ་མོར་རྡོ་རྗེ་འཁོར་ལོ་རྩིབས་བརྒྱད་པ་རང་གི་ཐུགས་མའི་ཕྱོགས་སུ་་་་བསྐོར་བའི་ཚུལ་གྱིས་བསྣམས་པ།ཞལ་རྣམ་པར་བཞད་པས་བཞུགས་པའོ།།རྡོ་རྗེ་ཕྲེང་བའི་ནང་་གི་བྱང་དུ་དོན་ཡོད་གྲུབ་པ་སྣ་ཚོགས་མདོག མི་འཇིགས་པའི་ཕྱག་རྒྱས་སྣ་ཚོགས་རྡོ་རྗེ་བསྣམས་པ། དེའི་གཡས་སུ་རྡོ་རྗེ་ཁུ་ཚུར་གསེར་གྱི་མདོག་ཅན། དམ་ཚིག་རྡོ་རྗེ་ཁུ་ཚུར་འགྲེལ་པ་ལས། རྡོ་རྗེ་བསྡམས་པ་ལས་མཐེའུ་ཆུང་དང་སྲིན་ལག་གཉིས་ཀྱི་བར་དུ་མཐེ་བོང་བཞག་ནས་་་་་་་་་བསྡམས་ལ་མཛུབ་མོ་གཉིས་བཀུག་པ་ནི། དམ་ཚིག་གི་རྡོ་རྗེ་ཁུ་ཚུར་གྱི་མཚན་ཉིད་དེ་ཞེས་སོ། གྱིས་རྡོ་རྗེ་ཁུ་ཚུར་བསྣམས་པ། ཞལ་རྣམ་པར་བཞད་པའོ། །གཡོན་ལོགས་སུ་རྡོ་རྗེ་གནོད་སྦྱིན་སྔོན་པོ། མཆེ་བ་རྣམ་པར་གཅིགས་པ། འབར་བའི་ཕྲེང་བས་ཀུན་དུ་འཁྲིགས་པའི་འོད་མངའ་བ། འཇིགས་པར་མཛད་པ།186 ་

ཧ་ཧ་ཞེས་གསལ་བར་བཞད་པའི་ཞལ། རྡོ་རྗེ་ཁུ་ཚུར་གཉིས་ཀྱིས་རྡོ་རྗེ་མཆེ་བའི་མཚོན་ཆ་བསྣམས་ནས་ཞལ་གྱི་གྲ་གཉིས་སུ་འཇོག་པའོ། །ཕྱིའི་དཀྱིལ་འཁོར་གྱི་ལྷའི་སྣམ་བུ་ལ། ཤར་ལྷོར་སྒེག་མོ་དམར་སྐྱ། རྡོ་རྗེ་ཁུ་ཚུར་གཉིས་ཀྱིས་རྡོ་རྗེ་རྩེ་ལྔ་བ་གཉིས་བསྣམས་ནས་གཉིས་ཀ་དཀུར་བཟུང་སྟེ། སྙེམས་པའི་ཚུལ་གྱིས་དབུ་གཡོན་དུ་འདུད་ཅིང་ཕྱག་འཚལ་བའོ། །ལྷོ་ནུབ་ཏུ་རྡོ་རྗེ་བཞད་པ་དམར་སྐྱ། ཕྱག་གཡས་ན་སོའི་ཕྲེང་བ་གཉིས་དང་ལྡན་པའི་རྡོ་རྗེ་གཉིས་བསྣམས་ཚིག་འགྲེལ་གྱི་སྐབས་ནས་ཕྱག་གཉིས་ཀུའི་རྡོ་རྗེ་ཁུ་ཚུར་གྱིས་འཛིན་པར་བཤད། ནས་བཤད་པའི་ཚུལ་དུ་མཛད་ཅིང་གཡོན་གདན་ལ་བརྟེན་པ།ནུབ་བྱང་དུ་ཀླུ་ཆེན་པོ་སྔོ་སྐྱ།རྡོ་རྗེ་པི་ཝང་བརྡུང་པ།བྱང་ཤར་དུ་རྡོ་རྗེ་གར་མ་གསེར་བཙོ་མའི་མདོག་ཅན། ཕྱག་གཉིས་རྡོ་རྗེ་རྩེ་གསུམ་པ་གཉིས་བསྣམས་ཏེ་གར་མཛད་པ། འདིར་གསེར་བཙོ་མའི་མདོག་ཏུ་བཤད་པ་ལ།ལྕེ་སྟོན་དང་གནུར་པ་དང་བསོད་དབང་རྣམས་ཀྱིས་སེར་པོར་བྱས་པ་ནི་མི་འཐད་དེ། གཞུང་ལུགས་རྣམ་དག་ནས་གསེར་བཙོ་མའི་མདོག་དམར་སེར་དུ་གསུངས་པའི་ཕྱིར་རོ། །བསོད་དབང་གིས་ལྷ་མོ་འདི་བཞི་མཚམས་ཀྱི་རེ་མིག་བཞི་ལ་འགོད་པ་ནི། མི་འཐད་དེ། རྒྱུད་ལས། ཕྱི་ཡི་དཀྱིལ་འཁོར་མཚམས་རྣམས་སུ། །ལྷ་མོའི་ཚོགས་རྣམས་དགོད་པར་བྱ། ཞེས་པ་དང་།འགྲེལ་པ་ལས། ཕྱིའི་དཀྱིལ་འཁོར་གྱི་ལྷའི་སྣམ་བུ་ལ་མེའི་ཕྱོགས་སུ་རྡོ་རྗེ་སྒེག་མོ། ཞེས་གསུངས་པའི་ཕྱིར་རོ། །སྒོ་ཕྱི་དང་གཉིས་པོའི་ཤར་སྒོར་རྡོ་རྗེ་གཟུགས་དམར་སྐྱ། མེ་ལོང་འཛིན་པ། ལྷོ་སྒོར་རྡོ་རྗེ་སྒྲ་དམར་སྐྱ། པི་ཝང་བརྡུང་པ། ནུབ་སྒོར་རྡོ་རྗེ་དྲི་སྔོ་སྐྱ། ཕྱག་ན་དྲིའི་དུང་ཆོས་བསྣམས་པ། བྱང་སྒོར་རྡོ་རྗེ་རོ་གསེར་བཙོ་མའི་མདོག ཕྱག་ན་རོའི་སྣོད་བསྣམས་པའོ། ལྕེ་187

སྟོན་མདོ་སྡེ་སེང་གིས། སྒོ་ཕྱི་མའི་སྒོ་སྐྱོང་རྣམས་ལྕགས་ཀྱུ་ལ་སོགས་པ་འཛིན་པར་འདོད་པ་མི་འཐད་དེ། འདི་རྣམས་སྒོ་བ་ལྕགས་ཀྱུ་ལ་སོགས་པ་དང་དོན་གཅིག་ཡིན་པ་ལ། མེ་ལོང་ལ་སོགས་པ་འཛིན་པས་རྡོ་རྗེ་གཟུགས་ལ་སོགས་པར་མིང་བཏགས། ལྕགས་ཀྱུ་ལ་སོགས་པ་འཛིན་པས་ན། རྡོ་རྗེ་ལྕགས་ཀྱུ་ལ་སོགས་པར་མིང་བཏགས་པ་ཡིན་པས་མེ་ལོང་ལ་སོགས་པ་་་་་་་་འཛིན་པར་རིགས་ཏེ། འགྲེལ་པ་ལས་ཀྱང་། དེའི་ཕྱིར་འདི་དག་ནི། རྡོ་རྗེ་ལྕགས་ཀྱུ་ལ་སོགས་པ་ཉིད་ཡིན་པར་འདོད་དེ། མེ་ལོང་དང་པི་ཝང་དང་རེའི་སྣོད་རྣམས་ནི། གཟུགས་ལ་སོགས་པའི་ཕྱག་མཚན་ཡིན་ལ། རྡོ་རྗེ་ལྕགས་ཀྱུ་ལ་སོགས་པ་ནི། རྡོ་རྗེ་ལྕགས་ཀྱུ་ལ་སོགས་པའི་ཕྱག་མཚན་ནོ། །ཞེས་རྩ་བའི་རྒྱུད་ལས་གསུངས་པས་སོ།།ཞེས་གསུངས་པའི་ཕྱིར་རོ།།དེ་ལྟར་མ་ཡིན་ན་འགྲེལ་པ་ལས། ནང་དང་ཕྱི་རོལ་དུ་བྱས་པའི་ཤར་ཕྱོགས་ཀྱི་སྒོ་གཉིས་སུ་རྡོ་རྗེ་གཟུགས་རྡོ་རྗེ་ཡིད་ལས་བྱུང་བ་དང་མཐུན་པར་ཕྱག་ན་མེ་ལོང་བསྣམས་པའོ། །ཞེས་པ་ལ་སོགས་པ་དང་འགལ་བའི་ཕྱིར་རོ། །འདིར་གནུར་པས། ཡིད་ལས་བྱུང་བ་དང་། ཀི་ལ་ཡ་དང་། རབ་ཏུ་དགའ་བ་མ་དང་། རྡོ་རྗེ་མ་དང་། བཞད་མ་དང་། གཟུགས་མ་དང་། སྒྲ་མ་རྣམས་དམར་མོ། རྡོ་རྗེ་སྤྱན་དང་། ཀླུ་ཆེན་མོ་དང་། རྡོ་རྗེ་དྲི་རྣམས་སྔོན་མོ། རྡོ་རྗེ་སྙེམས་པ་དང་། དཔལ་ཆེན་མོ་དང་། གར་མ་དང་། རོ་རྡོ་རྗེ་རྣམས་སེར་མོར་བྱས་པ་ནི། མི་འཐད་དེ། རྡོ་རྗེ་ཡིད་ལས་བྱུང་བ་སྐུ་མདོག་དམར་སྐྱ། རྡོ་རྗེ་དྲན་པ་སྔོ་སྐྱ། རྡོ་རྗེ་སྙེམས་པ་གསེར་བཙོ་མའི་མདོག་ཏུ་གསལ་བར་བཤད་ལ།གཞན་རྣམས་དེ་དག་དང་འདྲ་བར་གསུངས་པའི་ཕྱིར་རོ།།འདིས་ནི། རྩ་སྐྱ་པས། རྡོ་རྗེ་སྙེམས་མ་དང་དཔལ་ཆེན་མོ་གཉིས་སེར་མོར་བྱས་པ་དང་།188

བཞད་མ་དང་སྒྲ་མ་དམར་སེར། ཀླུ་ཆེན་མོ་སྔོ་དམར། གར་མ་ལྗང་སེར། །རོ་རྡོ་རྗེ་སེར་སྐྱར་བྱས་པ་རྣམས་ཀྱང་བཀག་པར་བལྟའོ། །ཕྱིའི་དཀྱིལ་འཁོར་གྱི་སྣམ་བུ་ལ། ཤར་དུ་འདོད་པ་ཁམས་ཀྱི་དབང་ཕྱུག་དང་། ཚངས་པ་དང་།ལྷ་ཆེན་པོ་དང་། ཁྱབ་འཇུག་དང་། ཀུརྟི་ཀ་དང་། བརྒྱ་བྱིན་དང་། ལྷོ་རུ་ཟླ་བ་དང་། ཉི་མ་དང་། སྤེན་པ་དང་། མིག་དམར་དང་། ནུབ་ཏུ་སྟོབས་ཀྱི་ལྷ་དང་། དཔྱིད་ཀྱི་ལྷ་དང་། རྒྱལ་བ་དང་། རྣམ་པར་རྒྱལ་བ་དང་། ནོར་སྦྱིན་དང་། རླུང་ལྷ་དང་། མེ་ལྷ་དང་། ལུས་ངན་པོ་དང་། བྱང་དུ་ཕག་དང་།གཤིན་རྗེ་དང་། ཚོགས་ཀྱི་བདག་པོ་དང་ཆུ་ལྷ་སྟེ། དེ་རྣམས་རང་རང་གི་ཆུང་མ་དང་བཅས་པ་སྐུ་མདོག་ཕྱག་མཚན་བཞོན་པ་རྣམས་ཁམས་གསུམ་རྣམ་རྒྱལ་གྱི་དཀྱིལ་འཁོར་དུ་བཤད་པ་བཞིན་དུ་བྲི་བར་བྱའོ། །འགྲེལ་ཆུང་ལས།སྒོ་རྣམས་སུ་ནི་སྟོབས་བཟང་དང་། སྦྲང་ཇི་ཅན་དང་། རྒྱལ་བ་དང་། རྒྱལ་བ་ཐོབ་པ་ཆུང་མ་དང་བཅས་པའོ། །ཞེས་ཚོགས་བདག་བཞི་བཞི་འགོད་པར་འདོད་མོད་ཀྱི།འགྲེལ་ཆེན་དུ། ནུབ་ཏུ་སྟོབས་ཀྱི་ལྷ་དང་། ཞེས་སོགས་ཀྱིས་ཚོགས་བདག་བཞི་ནུབ་ཏུ་བཀོད་ཅིང་།ནང་དང་ཕྱི་རོལ་དང་བཅས་པའི་སྒོ་གཉིས་སུ། རྡོ་རྗེ་གཟུགས་ཞེས་སོགས་སྒོ་ཕྱི་ནང་གཉིས་ཀ་སྒོ་སྐྱོང་འདྲ་བར་གསུངས་པ་དང་འགལ་ལོ། །དཔལ་རྡོ་རྗེ་སེམས་དཔའ་ནས་རྡོ་རྗེ་གཟུགས་ཀྱི་བར་དུ་སེམས་དཔའི་སྐྱིལ་མོ་ཀྲུང་གིས་བཞུགས་པ། ཆགས་ཤིང་གདངས་པའི་མིག་དག་གིས། །བུད་མེད་དག་ལ་བལྟས་ནས་ནི། །རྟག་ཏུ་དབང་དུ་འགྱུར་བ་སྟེ། །རྡོ་རྗེ་ལྟ་བའི་མཚན་ཉིད་དོ། །ཞེས་གསུངས་པའི་ཚུལ་གྱིས་སྤྱན་རྡོ་རྗེའི་ལྟ་བས་གཟིགས་པ། གཡོན་ཕྱོགས་སུ་འགྱིང་བའོ། དེ་བཞིན་གཤེགས་པ་བཞི་ནི། རྡོ་རྗེ་སྐྱིལ་མོ་ཀྲུང་གིས་བཞུགས་པ། ཞི་བའི་གཟིགས་སྟངས་ཅན། འགྱིང་མེད་པའོ། །རྡོ་རྗེ་སེམས་དཔའ་ནི། ཞལ་ཤར་དུ་གཟིགས་པའོ། །ལྷག་མ་རྣམས་ནི། རང་གི་བདག་པོ་189

ལ་གཟིགས་པའོ། །རྡོ་རྗེ་སེམས་དཔའ་ནི། སྔར་བཤད་པའི་དབང་བསྐུར་བ་བཞིས་དབང་བསྐུར་བ།དེ་བཞིན་གཤེགས་པ་རྣམས་དང་ཕྱི་རོལ་གྱི་རྡོ་རྗེའི་རིགས་རྣམས་ཡིད་བཞིན་གྱི་ནོར་བུ་རིན་པོ་ཆེ་རྡོ་རྗེ་རྩེ་ལྔ་པ་ཕྱེད་པས་་་་་་་་་མཚན་པའི་རྡོ་རྗེ་རིན་པོ་ཆེའི་དབང་བསྐུར་བ། རྡོ་རྗེ་ཡིད་ལས་བྱུང་བ་ལ་སོགས་པ་ནས་རྡོ་རྗེ་རོའི་མཐར་ཐུག་པ་དང་། སེམས་དཔའ་བརྒྱད་ལ་སངས་རྒྱས་ལྔའི་དབུ་རྒྱན་གྱིས་དབང་བསྐུར་བ་སྟེ། དེ་ནི་སྤྱི་གཙུག་ཏུ་རྣམ་སྣང་གསེར་གྱི་མདོག་ཅན། བྱང་ཆུབ་མཆོག་གི་ཕྱག་རྒྱས་བཞུགས་པ་སྟེ།བྱང་ཆུབ་མཆོག་གི་ཕྱག་རྒྱ་ནི། དེ་བཞིན་གཤེགས་པའི་ཁུ་ཚུར་གཉིས་བཅིངས་ཏེ། གཡོན་པའི་མཛུབ་མོ་བསྒྲེང་བ་ཕྱི་རོལ་དུ་ཁ་བལྟས་པ། གཡས་པའི་ཁུ་ཚུར་ཁ་ནང་དུ་བལྟས་པས་གཟུང་བའོ། །དཔྲལ་བའི་སྟེང་དུ་མི་བསྐྱོད་པ་དཀར་པོ་ས་གནོན་གྱི་ཕྱག་རྒྱ་ཅན། དེ་བཞིན་གཤེགས་པའི་རྡོ་རྗེ་འཛིན་པ། སྣ་བ་གཡས་པའི་སྟེང་དུ་རིན་ཆེན་འབྱུང་ལྡན་བེེ་ཌཱུརྱ་སྔོ་བསངས་ཀྱི་མདོག་ཅན། མཆོག་སྦྱིན་གྱི་ཕྱག་རྒྱས་རིན་པོ་ཆེ་བསྣམས་པ། བཞུགས་པ།ལྟག་པར་འོད་དཔག་མེད་བཙག་ཡུག་སྣམ་གྱི་མདོག་ཅན་ཏེ། གསེར་བཙོ་མའི་མདོག་དང་གནད་གཅིག་པ། ཆོས་ཀྱི་འཁོར་ལོའི་ཕྱག་རྒྱས་རྡོ་རྗེ་པདྨ་བསྣམས་པ། བཞུགས་པ། རྣ་བ་གཡོན་པའི་སྟེང་དུ་དོན་ཡོད་གྲུབ་པ་ཞལ་དཀར་པོ།དཔུང་པའི་མཐའ་ནས་ཕྱག་གཉིས་པ་ལ་ཤའི་མདོག་ལྟར་ལྗང་ཁུ།ལྷག་མ་ཁ་དོག་སྔོན་པོ་ཞལ་གྱི་འོག་ནས་ལྟེ་བའི་མཐར་ཐུག་པ་དམར་སྐྱ།་་་་བརླ་གཉིས་སེར་སྐྱ། པུས་མོ་མན་ཆད་དཀར་བ་སྟེ། སྣ་ཚོགས་མདོག་ཐམས་ཅད་འདི་བཞིན་ཡིན་ལ། གནུར་པ་ཕྱག་གཉིས་དཀར་པོར་འདོད་པ་ནི།ནོར་བའོ། །མི་འཇིགས་པ་སྦྱིན་པའི་ཕྱག་རྒྱས་སྣ་ཚོགས་རྡོ་རྗེ་བསྣམས་པ།190

བཞུགས་པའོ། །ས་གནོན་དང་། མཆོག་སྦྱིན་དང་། སྐྱབས་སྙིམ།་གསུམ་གྱི་ཕྱག་གཡོན་པ་མཉམ་བཞག་ཡིན་འགྲེལ་པར། པར་རྡོ་རྗེ་འབྱུང་བ་ལས་གསུངས་སོ། །གནུར་པས་ལྷ་ཐམས་ཅད་སེམས་དཀྱིལ་གཙོ་བོ་ལ་ཞལ་ཕྱོགས་པར་འདོད་པ་ནི། འགྲེལ་པ་དང་འགལ་ལོ། །ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་བསྐྱེད་ལ་ཞེས་གསུངས་པའི་ཕྱིར། ཐམས་ཅད་ཀྱང་སྣ་ཚོགས་པདྨའི་གདན་ལ་བཞུགས་པ། ས་མ་ཡ་སྟྭཾ་ཞེས་རྒྱབ་ཏུ་འོད་ཀྱི་དཀྱིལ་འཁོར་བསྐྱེད་ཅེས་གསུངས་པའི་ཕྱིར་རྡོ་རྗེ་སེམས་དཔའི་རྒྱབ་ཀྱི་འོད་ཀྱི་་་་་་དཀྱིལ་འཁོར་ལྟ་བུའི་འོད་ཀྱི་དཀྱིལ་འཁོར་ཐམས་ཅད་ལ་བསྐྱེད་འོག་གི་རྡོ་རྗེ་སེམས་དཔའི་དཀྱིལ་འཁོར་ལ་དཀྱིལ་འཁོར་གྱི་སེམས་དཔའ་རྣམས་དང་གཙོ་བོ་འོད་་་་ཀོར་འདྲ་བར་བཤད། པའམ། ཡང་ན་གཞན་རྣམས་ལ་དེ་ཉིད་སྣང་བ་ལས་གསུངས་པ་ལྟར། དེ་བཞིན་གཤེགས་པ་བཞི་ལ་ཉི་མའི་རྒྱབ་རྟེན། གཞན་རྣམས་ལ་ཟླ་བའི་རྒྱབ་རྟེན་ནོ། །ཐམས་ཅད་ཀྱང་དར་དཔྱངས་ཀྱི་དབང་བསྐུར་བ་དང་ལྡན་པའོ། །རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་དང་།ན་བཟའ་སྟོད་གཡོགས་སྨད་གཡོགས་ནི། དངོས་སུ་མ་བཤད་ཀྱང་དོན་གྱིས་ཐོབ་བོ། །རྡོ་རྗེ་སེམས་དཔའི་དཀྱིལ་འཁོར་རོ།།གཉིས་པ་རྣམ་སྣང་གི་དཀྱིལ་འཁོར་ནི། ཕྱི་རྡོ་རྗེ་སེམས་དཔའི་དཀྱིལ་འཁོར་དང་འདྲ་བར་བྲིས་པའི་ནང་དུ་ཆ་བཞིའི་ཚད་ཀྱི་ཟླུམ་སྐོར་་་་་དང་པོ་དང་།གཉིས་པ་དེའི་ཉིས་འགྱུར་དང་།གསུམ་པ་སུམ་འགྱུར་དུ་སྐུམ་པོར་བསྐོར་ཏེ།ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་བྲིས་ནས་དབུས་སུ་རྣམ་སྣང་གསེར་མདོག་ཅན།རྒྱན་ཐམས་ཅད་ཀྱི་བརྒྱན་པ།ལོངས་སྤྱོད་རྫོགས་པའི་སྐུའི་གཟུགས་ཅན།བྱང་ཆུབ་མཆོག་གི་ཕྱག་རྒྱ་དང་ལྡན་པ།191

རྡོ་རྗེ་སྐྱིལ་མོ་ཀྲུང་གིས་བཞུགས་པ། བཞིན་འཛུམ་པ་དང་བཅས་པས་ཞལ་ཤར་དུ་གཟིགས་པའོ། །ཟླུམ་སྐོར་གཉིས་པར་སངས་རྒྱས་སྤྲུལ་སྐུའི་གཟུགས་ཅན། ཏིང་ངེ་འཛིན་ལ་སྙོམས་པར་ཞུགས་པ་བརྒྱད་དེ། འདི་ལ་སྐུ་མདོག་གཞུང་ནས་གསལ་བར་མ་གསུངས་པས། ལྕེ་སྟོན་གྱི་ཕྱོགས་མདོག གནུར་པས་ཐམས་ཅད་སེར་པོ་མཛད་དེ། རྒྱུད་ལས། ས་ལ་སོགས་པ་ལས་བྱས་པའི་དེ་བཞིན་གཤེགས་པ་བརྒྱད་བཞག་གམ་བྲི། ཞེས་གསུངས་པས། ས་མདོག་དང་བསྟུན་ན་སེར་པོར་རིགས་སོ། །ཟླུམ་སྐོར་གསུམ་པའི་ཤར་དུ་མི་བསྐྱོད་པ། གཡས་སུ་ཕྱག་རྡོར། གཡོན་དུ་འཇམ་དབྱངས། ལྷོ་རུ་རིན་འབྱུང་། དེའི་གཡས་སུ་ནམ་སྙིང་།གཡོན་དུ་ནམ་མཁའི་མཛོད།ནུབ་ཏུ་སྣང་མཐའ།དེའི་གཡས་སུ་སྤྱན་རས་གཟིགས། གཡོན་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ། བྱང་དུ་དོན་གྲུབ། དེའི་གཡས་སུ་རྡོ་རྗེ་ཁུ་ཚུར། གཡོན་དུ་རྡོ་རྗེ་གནོད་སྦྱིན་ནོ། །དེ་ནས་ཕྱིའི་དཀྱིལ་འཁོར་གྱི་སྣམ་བུ་ལ། ཤར་དུ་ཕྱག་རྡོར། ལྷོར་ནམ་སྙིང་། ནུབ་ཏུ་འཇིག་རྟེན་དབང་ཕྱུགབྱང་དུ་རྡོ་རྗེ་ཁུ་ཚུར། ཤར་ལྷོར་འཇམ་དཔལ། ལྷོ་ནུབ་ཏུ་ནམ་མཁའི་མཛོད། ནུབ་བྱང་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ། བྱང་ཤར་དུ་རྡོ་རྗེ་གནོད་སྦྱིན་ཏེ། ཐམས་ཅད་དུ་དགའ་བའི་འཛུམ་པ་མཛད་པས་ན། བཞད་པ་ཆེན་པོས་བཞད་ཅིང་བཞུགས་པའོ། །དེ་རྣམས་ཀྱི་སྐུ་མདོག་ཕྱག་མཚན་རྡོ་རྗེ་སེམས་དཔའི་དཀྱིལ་འཁོར་དང་འདྲའོ། །སྒོ་བཞིར་བུམ་པ་གང་བ་བཞི་དང་། ཤར་སྒོར་ནས་དང་གྲོ་དང་འབྲས་སཱ་ལུ་ལས་སྐྱེས་པའི་ལྗང་བུ་དང་བཅས་པའི་ནེའུ་གསིང་དང་བཅས་པའི་དུམ་བུ་དང་། ལྷོ་སྒོར་རོ་དྲུག་གིས་ཡོངས་སུ་གང་བའི་སྣོད་ལ་དབྱིག་དང་གསེར་དང་རིན་པོ་ཆེ་དང་གོས་192་

ལ་སོགས་པས་བརྒྱན་པ་དང་། ནུབ་སྒོར་འཇམ་ཞིང་ཤིན་ཏུ་བདེ་བའི་སྟན་དང་། བྱང་སྒོར་སངས་རྒྱས་སྤྲུལ་བའི་སྐུའི་གཟུགས་ཅན། ཏིང་ངེ་འཛིན་ལ་སྙོམས་པར་ཞུགས་པའོ། །ལྕེ་སྟོན། གྲུ་ཆད་ཀྱི་ལྷ་དང་སྒོ་བ། རྡོར་སེམས་ཀྱི་དཀྱིལ་འཁོར་དང་འདྲ་བར་བཞེད་པ་མི་འཐད་དེ། རྒྱུད་འགྲེལ་གཉིས་ཀ་ལས་མ་གསུངས་པའི་ཕྱིར་རོ། །དེ་བཞིན་གཤེགས་པ་རྣམས་རྡོ་རྗེ་རིན་པོ་ཆེའི་ཅོད་པན་དང་། བྱང་ཆུབ་སེམས་དཔའ་རྣམས་སངས་རྒྱས་ལྔའི་ཅོད་པན་གྱིས་དབང་བསྐུར་བའོ། དེ་བཞིན་གཤེགས་པ་རྣམས་ཉི་མའི་རྒྱབ་རྟེན་དང་། གཞན་རྣམས་ཟླ་བའི་རྒྱབ་རྟེན་དང་། དར་དཔྱངས་ཐམས་ཅད་ལ་ཐོབ་བམ་སྙམ་མོ།།རྣམ་སྣང་གི་དཀྱིལ་འཁོར་རོ།།གསུམ་པ་ཁམས་གསུམ་རྣམ་རྒྱལ་གྱི་དཀྱིལ་འཁོར་ནི། ཕྱིའི་དཀྱིལ་འཁོར་ནི། སྔར་དང་འདྲ་བ་ལས། ནང་གི་དཀྱིལ་འཁོར་ལ། གནུར་པ་དང་བསོད་དབང་ན་རེ། གྲུ་བཞི་སྒོ་བཞི་རྟ་བབས་མེད་པར་བཞེད་ཀྱང་། རྒྱུད་འགྲེལ་ལས་དཀྱིལ་འཁོར་ནང་མའི་སྒོ་མི་གསལ་ཏེ། རྒྱུད་ལས། དེ་ཡི་ནང་གི་དཀྱིལ་འཁོར་ནི། དཀྱིལ་འཁོར་བརྒྱད་པ་དག་དང་མཚུངས། ཞེས་པའི་འགྲེལ་པར། བཤད་མ་ཐག་པའི་ཕྱིའི་དཀྱིལ་འཁོར་དེའི་ནང་དུ་སྟེ། དབུས་སུ་འཁོར་ལོའི་དཀྱིལ་འཁོར་ཇི་སྐད་བཤད་པ་དཀྱིལ་འཁོར་བརྒྱད་པ་དང་མཚུངས་ཤིང་འདྲ་བར་བྱེད་པ་སྟེ། ཕྱིའི་དཀྱིལ་འཁོར་གྱི་ཕྱེད་ཀྱི་ཚད་ལ་ཇི་སྐད་བཤད་པའི་ཀ་བ་བརྒྱད་དང་ལྡན་པ། རྡོ་རྗེའི་ཕྲེང་བ་ཟླུམ་པོས་བསྐོར་བའི་དཀྱིལ་འཁོར་བྲི་བར་བྱའོ། །ཞེས་བཤད་པས་སོ། །དེས་ན་ཕྱིའི་དཀྱིལ་འཁོར་གྱི་ནང་དུ་དེའི་ཕྱེད་ཀྱི་ཚད་ཀྱི་རྡོ་རྗེའི་ཐིག་ཟླུམ་པོའི་དཀྱིལ་འཁོར་་་་བརྒྱད་པ་དང་འདྲ་བར་རྡོ་རྗེ་འབར་བའི་འོད་ཀུན་ཏུ་འཁྲིགས། ཕྱི་དང་193

ནང་དུ་བཅས་པའི་དཀྱིལ་འཁོར་བྲིས་ལ་ལྷ་ཐམས་ཅད་ཀྱི་གནས་སུ་སྣ་་་་་་་་ཚོགས་པདྨ་བྲིས་ལ། དབུས་ཀྱི་ལེ་ཚེ་ལ་རྡོ་རྗེ་རྒྱུ་མཛད་སྐུ་མདོག་སྔོན་པོ།ཞལ་མཆེ་བ་འགྲེལ་བར། རྡོ་རྗེ་ཁུ་ཚུར་གཉིས་བཅིངས་ནས་གཡོན་པའི་ཁུ་ཚུར་གྱིས་ནོར་བུ་འཆིང་བའི་སྟེང་དུ་གཡས་པའི་ཁུ་ཚུར་གྱིས་ནོར་བུ་འཆིང་བ་བཞག་སྟེ།མཐེའུ་ཆུང་གཉིས་ཀྱིས་ལྕགས་ཀྱུ་ཕན་ཚུན་དུ་བཅིང་བ་བྱས་ལ་མཛུབ་མོ་གཉིས་པ་བསྒྲེངས་་་་་པས་སྡིགས་མཛུབ་བྱེད་ཅིང་སྙིང་གའི་ཕྱོགས་སུ་སོ་སོར་གཟུང་བར་བྱ་སྟེ། འདི་ནི། རྡོ་རྗེ་ཧཱུཾ་མཛད་ཅེས་བྱ་བ་བཅོམ་ལྡན་འདས་ཀྱི་ལས་ཐམས་ཅད་ཀྱི་ཕྱག་རྒྱ་ཡིན་ནོ། །ཞེས་སོ། །ཅུང་ཟད་གཙིགས་པ། ཁྲོ་བ་དང་བཅས་པའི་བཞད་པའི་ཞལ་མངའ་བ།སངས་རྒྱས་ལྔའི་ཅོད་པན་དང་པདྨ་དང་རིན་པོ་ཆེ་དང་རྡོ་རྗེ་འབར་བ་རྩེ་བཞི་ནི་སྣ་ཚོགས་རྡོ་རྗེའོ། བའི་ཕྲེང་བ་ལ་སོགས་པའི་དབུ་རྒྱན་ཅན། གཞན་ཡང་གདུ་བུ་དང་སྙན་ཆ་ལ་སོགས་པས་བརྒྱན་པ། ཁྲོ་གཉེར་དང་བཅས་ཤིང་སྨིན་མ་བཏེགས་པ་འབར་བའི་ལྟ་བས་བལྟ་བ། ཞབས་གཡོན་བརྐྱངས་པས་དབང་ཕྱུག་གི་རྣ་བ་གཡོན་པའི་སྟེང་ནས་མནན་པ། གཡས་བསྐུམས་པས་ཨུ་མའི་ནུ་མའི་སྟེང་ནས་བརྫིས་པ།ཕྱག་གཉིས་ཁམས་གསུམ་རྣམ་པར་རྒྱལ་བའི་ཕྱག་རྒྱས་རྡོ་རྗེ་རྩེ་བཞི་པ་དྲིལ་བུ་འབར་བ་དང་བཅས་པ་བསྣམས་པ། འབར་བའི་ཕྲེང་བ་ཀུན་ཏུ་འཁྲིགས་པར་གྱུར་པ་ཉིད་ཀྱི་འོད་དང་ལྡན་པའོ། །ཕྱོགས་མཚམས་གྱི་ལེ་ཚེ་ལ་ཤར་དུ་ཁྲོ་བོ་རྡོ་རྗེ་རྩེ་མོ་བཞི་པའི་རྡོ་རྗེ་འབར་བ། འཛིན་པ་སྐུ་མདོག་དམར་པོ། ལྷོ་རུ་རྡོ་རྗེས་མཚན་པའི་ལྕགས་ཀྱུ་འཛིན་པ་ལྗང་ཁུ།ནུབ་ཏུ་རལ་གྲི་འཛིན་པ་སྔོན་པོ།བྱང་དུ་ཞགས་པ་འཛིན་པ་སེར་པོ། ཤར་ལྷོར་དབྱུག་པ་འཛིན་པ་དམར་པོ། ལྷོ་ནུབ་ཏུ་ཁ་ཊྭཱཾ་ག་འཛིན་པ་ལྗང་ཁུ། ནུབ་བྱང་དུ་གྲི་རིང་འཛིན་པ་སྔོན་པོ། བྱང་ཤར་དུ་ཆུ་གྲི་འཛིན་པ་སེར་པོ། ཐམས་ཅད་ཀྱང་རྡོ་རྗེའི་མཆེ་བ་གཙིགས་པ། ཚེམས་ཀྱིས་194

སྒྲོས་གནོན་པ། སྨིན་མ་མི་བཟད་ཅིང་ཁྲོ་གཉེར་གཉེར་བ།སྤྱན་དང་དབུ་སྤ་དང་ཨག་ཚོམ་འབར་བ།ཞལ་འཇིགས་པ། གདུ་བུ་དང་རྣ་རྒྱན་དང་དཔུང་རྒྱན་དང་ཅོད་པན་ལ་སོགས་པའི་རྒྱན་སྣ་ཚོགས་ཀྱིས་བརྒྱན་པ། ཞབས་གཡོན་བརྐྱངས་པའི་ཕྱག་གཡོན་ཁྲོ་བོའི་ཁུ་ཚུར་ནི་རྒྱུད་ལས། རྡོ་ཇེ་ཁུ་ཚུར་སྡིགས་མཛུབ་དང་བཅས་པའི་མཛུབ་མོ་ཁྲོ་བོའི་རྡོ་ཇེ་ཁུ་ཚུར་རོ། །ཞེས་སོ། །ཐུགས་མའི་ཕྱོགས་སུ་བཞག་ནས་སྡིགས་མཛུབ་བསྒྲེང་བ་ལ་བརྩོན་པ། གཡས་རྡོ་རྗེ་ཁུ་ཚུར་གྱིས་རང་རང་གིས་མཚན་མ་འཛིན་ཅིང་ལྟ་སྟངས་དང་བཅས་པར་བཞུགས་པ། འབར་བའི་ཕྲེང་བ་འཁྲིགས་པའི་འོད་མངའ་བའོ། །ཕྱིའི་མཚམས་བཞིའི་ལྷའི་སྣམ་བུ་ལ་སྒེག་མོ་ལ་སོགས་པའི་ཁྲོ་མོ་བཞི། ཕྱག་གཡས་རྡོར་སེམས་ཀྱི་དཀྱིལ་འཁོར་ནས་བཤད་པའི་ཕྱག་མཚན་འཛིན་་་་་་་་ཅིང་།གཡོན་སྡིགས་མཛུབ་ཅན་ཞབས་གཡོན་བརྐྱངས་པས་བཞུགས་པའོ།།འདི་བཞིའི་ཁ་དོག་རྩྭ་སྐྱ་པས་དམར་སྐྱ་དང་ལྗང་སེར་དང་སྔོན་པོ་དང་་་་་་་སེར་ལྗང་དུ་བཞེད་དེ། བརྟག་པར་བྱའོ། །སྒོ་བཞིར་ཤར་སྒོར་མདའ་གཞུ།ལྷོ་སྒོར་རལ་གྲི། ནུབ་སྒོར་རྡོ་རྗེ། བྱང་སྒོར་མདུང་རྩེ་བསྒྲེང་བའོ། །ཕྱིའི་དཀྱིལ་འཁོར་གྱི་ཁྱམས་སུ་དབང་ཕྱུག་ཆེན་པོ་ཆུང་མ་དང་བཅས་པ་མ་་་་་་་་གཏོགས་པ་རྡོ་རྗེ་སེམས་དཔའི་དཀྱིལ་འཁོར་བཞིན་དུ་འདོད་པ་ཁམས་ཀྱི་དབང་ཕྱུག་ལ་སོགས་པ་ནས་ཆུ་ལྷའི་མཐར་ཐུག་པའི་བར་ཁྲོ་བོའི་ཆ་ལུགས་སུ་བཞུགས་པའོ། །ཁྱམས་ཀྱི་ཕྱི་རོལ་གྱི་ཕྱིའི་དཀྱིལ་འཁོར་གྱི་ཉེ་འཁོར་ཀུན་དུ་སྲིན་པོ་ལ་སོགས་པའི་གདོན་རྣམས་དང་། ནད་དང་། ཡམས་དང་།རིམས་དང་། དུག་དང་། ངན་སོང་ལ་སོགས་པ་ཐམས་ཅད་དང་། ཕྲེང་བ་སྣ་ཚོགས་དང་། བ་དན་སྔོན་པོ་དྲིལ་བུ་བཏགས་པ་རྩེ་མོ་སྣ་ཚོགས་པས་བསྐོར་195

བ་བཞག་གོ། རྡོ་རྗེ་རྒྱུ་མཛད་ལ་སྔར་བཤད་པའི་ཕྲེང་བ་གསུམ་གྱིས་དབང་བསྐུར་བ། རྡོ་རྗེ་འཛིན་པ་ལ་སོགས་པ་ལ་སངས་རྒྱས་ལྔའི་ཅོད་པན་གྱིས་རྡོ་རྗེ་ཕྲེང་བའི་དབང་བསྐུར་བ། ཐམས་ཅད་ཀྱང་དར་དཔྱངས་ཀྱི་དབང་བསྐུར་བ་དང་ལྡན་པ་སྟེ།རྒྱུ་མཛད་ཀྱི་དཀྱིལ་འཁོར་རོ།།བཞི་བ་འགྲོ་བ་འདུལ་བའི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དེའི་ནང་དུ་དེའི་བྱེད་ཀྱི་ཚད་ཀྱི་རི་མོ་གཉིས་ཕྱིའི་དཀྱིལ་འཁོར་གྱི་སྒོ་བཞི་ལ་མངོན་དུ་བལྟས་པ། མཚམས་བཞི་བོའི་རི་མོ་གཉིས་ཀྱི་དབུས་ན་གནས་པའི་པདྨའི་ཕྲེང་བས་མདུན་དུ་ཉེ་བར་མཛེས་་་་་་པར་བྱས་པ་སྒོ་མེད་པའོ། །ནང་གི་དཀྱིལ་འཁོར་དུ་ཀ་བ་བརྒྱད་ཀྱི་ཚུལ་དུ་ཐིག་བཏབ་ལ་པདྨ་དམར་པོ་འདབ་བརྒྱད་བྲི། དེ་ནས་ལྷ་ཐམས་ཅད་ཀྱི་གནས་སུ་སྣ་ཚོགས་པདྨ་བྲིས་ལ།དབུས་སུ་འཇིག་རྟེན་དབང་ཕྱུག་སྐུ་མདོག་དམར་སྐྱ།ཞལ་འཛུམ་དམུལ་བ། ཕྱག་གཡོན་པདྨའི་ཁུ་ཚུར་འགྲེལ་པར། རྡོ་རྗེ་བསྡམས་པ་བཅིངས་ལ། མཛུབ་མོ་གཉིས་དང་དབུས་མ་གཉིས་མཉམ་པོར་བྱས་ལ།མཐེ་བོའི་རྩེ་མོ་རང་རང་གི་དབུས་མ་དང་། མཛུབ་མོའི་རྩེ་སྦྱར་ལ་གཟུང་བར་བྱ་སྟེ།འདི་ནི། པདྨའི་ཁུ་ཚུར་གྱི་དམ་ཚིག་གི་ཕྱག་རྒྱ་ཡིན་ནོ། །འདི་གཉིས་སུ་བྱས་ལ་ཕྱག་རྒྱ་ཆེན་པོ་དང་། ལས་ཀྱི་ཕྱག་རྒྱ་རྣམས་བཅིང་བར་བྱའོ། །ཞེས་སོ། །གྱིས་རྡོ་རྗེ་པདྨ་དམར་པོ་སྙེམས་པའི་ཚུལ་དུ་འཛིན་ཅིང་། གཡས་པའི་མཐེབ་སྲིན་གྱིས་ཐུགས་གའི་ཕྱོགས་སུ་དེ་ཁ་འབྱེད་པར་མཛད་པ། སྤྱན་པདྨ་ལ་གཟིགས་པ།སེམས་དཔའི་སྐྱིལ་མོ་ཀྲུང་གིས་བཞུགས་པ། འོད་དཔག་ཏུ་མེད་པའི་ཅོད་པན་གྱིས་དབང་བསྐུར་བ།ཟླ་བའི་འོད་ཅན་ནོ། །ཤར་གྱི་པད་འདབ་ལ་པདྨ་ཆེན་པོ་དམར་པོ། འདོད་པའི་ལྷའི་གཟུགས་འཛིན་པ། མེ་ཏོག་པདྨ་དང་མདའ་གཞུ་བསྣམས་པ་སྟེ། འདི་ལ་གནུར་པས་པདྨ་མི་བཞེད་པ་ནི། རྒྱུད་196

འགྲེལ་དང་འགལ་ལོ། །རྩྭ་སྐྱ་པ་པདྨ་གཡས་པས་བསྣམས་པར་བཞེད་དོ། །ལྷོ་རུ་པདྨ་ཆེན་པོ་གཏུམ་པོའི་དབང་ཕྱུག་ནག་པོ། དབང་ཕྱུག་ཆེན་པོའི་གཟུགས་འཛིན་པ། ཁྲོས་པ་སྤྱན་གསུམ་པ། ཕྱག་བཞིའི་གཡས་ན་ཏྲི་ཤུ་ལ་དང་པདྨ། གཡོན་ཁ་ཊྭཱཾ་ག་དང་ཐོད་པ་བསྣམས་པ། རྒྱབ་ཏུ་པདྨ་ཆེན་པོ།ཁྱབ་འཇུག་གི་གཟུགས་འཛིན་པ་ནག་པོ། ཕྱག་བཞིའི་གཡས་པ་ན་པདྨ་འཁོར་ལོ། །གཡོན་ན་དབྱུག་པ་དང་དུང་བསྣམས་པ། བྱང་དུ་པདྨ་ཆེན་པོ།ཚངས་པའི་གཟུགས་འཛིན་པ་དཀར་པོ། ཞལ་བཞི་པ། ཕྱག་བཞི་པ། གཡས་ན་དབྱུག་པ་དང་བགྲང་ཕྲེང་། གཡོན་ན་པདྨ་དང་སྤྱི་བླུགས་བསྣམས་པ།ཤར་ལྷོར་པདྨ་ཆེན་པོས་འཛིན་ས་ཆེན་པོ་འཛིན་པ། ཞབས་གཡོན་བརྐྱང་བས་གནས་པ། འདི་ལ་སྐུ་མདོག་གཞུང་ནས་གསལ་བར་མ་གསུངས་པ་ལ་རྩྭ་སྐྱ་པ་དང་གནུར་པས་སེར་པོར་མཛད།ལྕེ་སྟོན་གྱིས་ལྗང་ཁུར་མཛད་དོ།།སའི་ལྷའི་གཟུགས་དང་བསྟུན་ན་སེར་པོ་ལེགས་པར་མངོན་ནོ། །ཕྱག་དྲུག་གི་དང་པོ་གཉིས་ཀྱིས་གཅིག་ལ་གཅིག་འཛིན་པའི་ཚུལ་གྱིས་བཞུགས་ཤིང་།ཕྱག་གཡོན་པ་འདེགས་པས་ས་འཛིན་པར་མཛད་པ། གཡོན་གཉིས་ན་དུང་དང་པདྨ། གཡས་གཉིས་ན་འཁོར་ལོ་དང་དབྱུག་པ་བསྣམས་པའོ། །ལྷོ་ནུབ་ཏུ་པདྨ་ཆེན་པོ་རྒྱ་མཚོ། ཆུ་ལྷའི་གཟུགས་འཛིན་པ་དཀར་པོ། སྦྲུལ་མགོའི་གདེངས་ཀ་བརྒྱད་དང་ལྡན་པ། གཡས་པདྨ་གཡོན་སྦྲུལ་ཞགས་བསྣམས་པའོ།།ནུབ་བྱང་དུ་པདྨ་ཆེན་པོ་ཉི་མ་སྐུ་དམར་པོ། གཡས་པདྨ་གཡོན་པདྨའི་སྟེང་ན་ཉི་མའི་དཀྱིལ་འཁོར་ཡོད་པ་འཛིན་པའོ། །བྱང་ཤར་དུ་པདྨ་ཆེན་པོ་རླུང་གི་གཟུགས་འཛིན་པ་ནག་པོ། གཡས་བ་དན། གཡོན་པདྨ་བསྣམས་པའོ། །ཕྱིའི་དཀྱིལ་འཁོར་གྱི་ལྷའི་སྣམ་བུ་ལ་ཤར་ལྷོར་པདྨ་ཆེན་པོ་ས་འཛིན།197

ལྷ་མོ་མིང་ཤྲཱི་ཞེས་བྱ་བ། གཡོན་པདྨ། གཡས་གཏེར་གྱི་བུམ་པ་བསྣམས་པ།ལྷོ་ནུབ་ཏུ་པདྨ་ཆེན་པོ་རྒྱ་མཚོ་མིང་ཏྲཱི་ཞེས་བྱ་བ། གཡས་སྦྲུལ་ཞགས། ནུབ་བྱང་དུ་པདྨ་ཆེན་པོ་ཉི་མ་མིང་སྒྱུ་ཞེས་བྱ་བ། ཕྱག་གཡས་པདྨའི་སྟེང་ན་ཉི་མའི་དཀྱིལ་འཁོར་ཡོད་པ། བྱང་ཤར་དུ་པདྨ་ཆེན་པོ་རླུང་གི་ལྷ་མིང་དྷཱི་ཞེས་བྱ་བ། གཡས་བ་དན་བསྣམས་པ། ཐམས་ཅད་ཀྱང་གཡོན་པདྨ་བསྣམས་པ།སྐུ་མདོག་རང་རང་གི་ལྷ་ཕོ་དང་མཚུངས་པའོ། །གནུར་བས་ལྷ་མོ་འདི་བཞི་འགོད་པ་ཆད་དོ། །ཤར་སྒོར་པདྨ་ཆེན་པོ་ཆགས་པའི་མཚོན་ཆའི་མཚན་མ།བུད་མེད་ཀྱི་གཟུགས།ལྷོ་སྒོར་པདྨ་ཆེན་པོ་གཏུམ་པོའི་དབང་ཕྱུག་གི་མཚན་མ་སྦྲུལ། ནུབ་སྒོར་པདྨ་ཆེན་པོ་ནག་པོའི་མཚན་མ་ཕག། བྱང་སྒོར་ཚངས་པའི་མཚན་མ་པདྨའི་གཟུགས་སོ། །དམིགས་བསལ་ཅན་རྣམས་མ་གཏོགས་པ་རྣམས་སེམས་དཔའི་སྐྱིལ་ཀྲུང་ཅན། ཐམས་ཅད་ཀྱང་འོད་དཔག་མེད་དང་པད་མའི་ཕྲེང་བ་དང་དར་དཔྱངས་ཀྱི་དབང་བསྐུར་བ་དང་ལྡན་པ། ་་་ཕྱག་མཚན་རྣམས་པདྨས་མཚན་པའོ། །ཟླ་བའི་རྒྱབ་རྟེན་ཅན་ཏེ། འགྲོ་བ་འདུལ་བའི་དཀྱིལ་འཁོར་རོ།། ་ལྔ་པ་རྡོ་རྗེ་རིན་ཆེན་གྱི་དཀྱིལ་འཁོར་ནི།
 ཕྱིའི་དཀྱིལ་འཁོར་སྔར་དང་འདྲ་བ་ལ། དེའི་ནང་དུ་དེའི་བྱེད་ཀྱི་ཚད་ལ་རིན་པོ་ཆེ་ཟུར་བརྒྱད་པའི་དབྱིབས་ཅན། ནོར་བུའི་ཀ་བ་བརྒྱད་དང་ལྡན་པས་དཀྱིལ་འཁོར་བརྒྱད་པ་ལྟ་བུ། ཕྱི་རོལ་ཀུན་ཏུ་རི་མོ་གཉིས་ཀྱི་ནང་ན་གནས་པའི་རིན་པོ་ཆེའི་ལྷག་མ་སྟེ། རིན་པོ་ཆེའི་ཡལ་གའི་པ་ཏྲའི་ཕྲེང་བས་ཡོངས་སུ་བསྐོར་བ། དེའི་ཕྱི་རོལ་ཀུན་ནས་རིན་པོ་ཆེའི་མྱུ་གུའི་འདབ་མའི་ཕྲེང་བས་རི་མོ་གཅིག་པའི་ར་བ་ཟླུམ་པོར་བྱས་པ་དང་། ར་བ་ལ་རྡོ་རྗེ་རྩེ་ལྔ་བའི་རྩེ་མོ་ཡིད་བཞིན་གྱི་198

ནོར་བུའི་རྩེ་མོའི་གནས་སུ་བཏེགས་པ་དང་ལྡན་པའི་རྡོ་རྗེ་རིན་པོ་ཆེའི་ར་བའི་ལྕོག་ཡོད་པས། རྡོ་རྗེ་རིན་པོ་ཆེའི་ཕྲེང་བའི་ཚུལ་འཛིན་པས་ཡོངས་སུ་བསྐོར་བ། མེ་ཏོག་གི་ཕྲེང་བ་དང་། བ་དན་དང་། གདུགས་དང་། རྔ་ཡབ་ཀྱིས་ཉེ་བར་མཛེས་པར་བྱས་པའོ། །དེའི་དབུས་སུ་རྟ་བ་དུན་གྱིས་དྲངས་པའི་ཤིང་རྟའི་སྟེང་དུ་སྣ་ཚོགས་པདྨ་ལ་ནམ་མཁའི་སྙིང་པོ་མར་གད་ཀྱི་་་་་་་མདོག་ཅན། ཞལ་རྣམ་པར་བཞད་པ། ཕྱག་གཉིས་ཀྱིས་རྡོ་རྗེ་རྩེ་ལྔ་བའི་གཟུགས་ནོར་བུ་རིན་པོ་ཆེ་ལས་བྱས་པའི་ཕྲེང་བ་རང་གི་དབུ་ལ་རང་ཉིད་ཀྱིས་འཆིང་བར་མཛད་པ།སེམས་དཔའི་སྐྱིལ་མོ་ཀྲུང་གིས་བཞུགས་པ།ཞལ་ཤར་དུ་གཟིགས་པའོ། །དེ་ནས་ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་ལ། ཤར་དུ་དབང་བསྐུར་བའི་རིན་པོ་ཆེ། ཕྱག་ན་རིན་པོ་ཆེའི་ཅོད་པན་འཛིན་པ།ལྷོ་རུ་རིན་པོ་ཆེ་ཆེན་པོ་ནོར་སྩོལ་བ།དབྱིག་གཏེར་འཛིན་པ།ནུབ་ཏུ་ཆོས་ཆེན་པོའི་རིན་པོ་ཆེ། གླེགས་བམ་འཛིན་པ། བྱང་དུ་རིན་པོ་ཆེ་ཆེན་པོ། རོ་མྱང་བ། ཟས་སྐོམ་ཐམས་ཅད་ཀྱིས་ཡོངས་སུ་གང་བའི་རིན་པོ་ཆེའི་སྣོད་འཛིན་པ། ཐམས་ཅད་ཀྱང་ཕྱག་གཡས་རང་རང་གི་མཚན་མ་འཛིན་ཅིང་། གཡོན་པ་གདན་ལ་བརྟེན་པའོ། །ནང་གི་གྲར་ཤར་ལྷོར་ལྷ་མོ་རིན་ཆེན་གདུགས་མ།རིན་པོ་ཆེའི་གདུགས་འཛིན་པ།ལྷོ་ནུབ་ཏུ་ལྷ་མོ་རིན་ཆེན་རྒྱལ་མཚན་མ།རིན་པོ་ཆེའི་རྒྱལ་མཚན་འཛིན་པ།ནུབ་བྱང་དུ་ལྷ་མོ་རྔ་ཅན་མ། རྔ་བརྡུང་བ།བྱང་ཤར་དུ་ལྷ་མོ་རིན་ཆེན་སྲོག་ཤིང་མ།སྲོག་ཤིང་ལ་རིན་པོ་ཆེའི་སྲོག་ཤིང་བསྒྲེང་བའོ། །ཕྱིའི་དཀྱིལ་འཁོར་གྱི་མཚམས་བཞིར་བུམ་པ་གང་བ་བཞིའོ། །ཤར་སྒོར་རིན་པོ་ཆེའི་ཅོད་པན། །ལྷོ་སྒོར་རིན་པོ་ཆེའི་བུམ་པ། ནུབ་སྒོར་ཤེར་ཕྱིན་གྱི་གླེགས་བམ། བྱང་སྒོར་ཟས་སྐོམ་ཐམས་199

ཅད་ཀྱིས་གང་བའི་རིན་པོ་ཆེའི་རོའི་སྣོད་དོ། །འདིར་ལྕེ་སྟོན་ན་རེ། སྐུ་མདོག་གཞུང་ནས་མི་གསལ་བས་ཕྱོགས་མདོག་ཏུ་བྱ་ཞེས་ཟེར་བ་ནི།འགྲེལ་པ་ལས། དབང་བསྐུར་བ་ལ་སོགས་པ་རྣམས་ཀྱང་དག་ཅིང་རྙོག་པ་མེད་པའི་ནོར་བུ་གསེར་གྱི་མདོག་ཅན་དུ་ཤེས་པར་བྱའོ། །ཞེས་གསེར་མདོག་ཏུ་གསུངས་པ་མ་གཟིགས་པར་ཟད་དོ།།ཐམས་ཅད་ཀྱང་སེམས་དཔའི་སྐྱིལ་མོ་ཀྲུང་གིས་བཞུགས་པ། རྡོ་རྗེ་རིན་པོ་ཆེའི་ཅོད་པན་དང་དར་དཔྱངས་ཀྱི་དབང་བསྐུར་བ་དང་ལྡན་པ། ཟླ་བའི་རྒྱབ་རྟེན་ཅན། འཁོར་རྣམས་གཙོ་བོ་ལ་ཞལ་ཕྱོགས་པའི་ཚུལ་གྱིས་བཞུགས་པ་སྟེ། རྡོ་རྗེ་རིན་ཆེན་གྱི་དཀྱིལ་འཁོར་རོ།།དྲུག་པ་རྡོ་རྗེ་ཁུ་ཚུར་གྱི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དེའི་ནང་དུ་དེའི་བྱེད་ཀྱི་ཚད་ཀྱིས་རྡོ་རྗེ་ཕྲེང་བ་ཟླུམ་པོའི་ཐིག་ཀ་བ་བརྒྱད་དང་ལྡན་པས་དཀྱིལ་འཁོར་བརྒྱད་པ་ལྟ་བུ་བྱས་ལ། ལྷ་ཐམས་ཅད་ཀྱི་གནས་སུ་སྣ་ཚོགས་པདྨ།ལྟེ་བར་རྡོ་རྗེ་ཁུ་ཚུར་མདོག་སེར་པོ།ཞལ་འཛུམ་པ་དང་བཅས་པ། ཕྱག་གཉིས་དམ་ཚིག་གི་རྡོ་རྗེ་ཁུ་ཚུར་རྩ་རྒྱུད་ནས་བཤད་པའི་རྡོ་རྗེ་ཁུ་ཚུར་དང་འདྲའོ།།་གྱིས་རྡོ་རྗེ་རྩེ་ལྔ་བ་བཟུང་ནས་ཐུགས་གའི་ཕྱོགས་སུ་འཚིར་བ། རྒྱན་ཐམས་ཅད་ཀྱི་བརྒྱན་པ། དེ་བཞིན་གཤེགས་པ་ལ་སོགས་པའི་ཅོད་པན་གྱིས་དབང་བསྐུར་བ། ཞལ་ཤར་དུ་གཟིགས་པ་སེམས་དཔའི་སྐྱིལ་མོ་ཀྲུང་གིས་བཞུགས་པའོ། །དེའི་མདུན་གྱི་རེ་མིག་ལ་རྡོ་རྗེ་སྐུ་མཆོག་རྡོ་རྗེ་སེམས་དང་འདྲ་བ། གཡས་སུ་རྡོ་རྗེ་ལྗགས་དམར་སྐྱ།གཡས་རྡོ་རྗེ་ལྕེ། གཡོན་གདན་ལ་བརྟེན་པ་སྟེ། རྩྭ་སྐྱ་པ་ཕྱག་གཉིས་གས་ལྕེ་འཛིན་པར་འདོད་དེ།འགྲེལ་པར་རྡོ་རྗེ་སྨྲ་བའི་ཆ་ལུགས་འཛིན་པར་བཤད་་200

པས་རྡོ་རྗེ་སྨྲ་བ་བཞིན་དུ་རིགས་སོ། །རྒྱབ་ཏུ་བྱང་སེམས་ཏིང་ངེ་འཛིན་རྡོ་རྗེ་དམ་ཚིག་གི་ཕྱག་རྒྱས་མཉམ་བཞག་ཡིན་གསུང་སྟེ། བརྟག །རྡོ་རྗེ་རྩེ་ལྔ་པ་བསྣམས་པ། རྡོ་རྗེ་སྐྱིལ་ཀྲུང་གིས་བཞུགས་པ། གཡོན་དུ་བྱང་སེམས་རྡོ་རྗེ།རྡོ་རྗེ་སྙེམས་པའི་ཆ་ལུགས་འཆང་བ། ནང་གི་དཀྱིལ་འཁོར་དེ་ཉིད་ཀྱི་ཤར་ལྷོར་ལྷ་མོ་ཕྱག་རྒྱའི་ཁུ་ཚུར་མ་རྡོ་རྗེ་ཁུ་ཚུར་གྱི་ཆ་ལུགས་འཆང་བ། དམ་ཚིག་གི་ཁུ་ཚུར་གྱིས་རྡོ་རྗེ་རྩེ་ལྔ་པ་ཐོགས་པའོ། །ལྷོ་ནུབ་ཏུ་ལྷ་མོ་རིན་ཆེན་ཁུ་ཚུར་མ་ནམ་མཁའི་སྙིང་པོའི་ཆ་ལུགས་འཆང་བ། དམ་ཚིག་གི་རིན་པོ་ཆེའི་ཁུ་ཚུར་གྱིས་རྡོ་རྗེ་རིན་པོ་ཆེ་འཛིན་པའོ། །སྟོད་འགྲེལ་ལས། རྡོ་རྗེ་བསྡམས་པ་ལས་མཐེའུ་ཆུང་གཉིས་ཀྱི་བར་དུ་མཐེ་བོང་བཅིར་ལ།མཛུབ་མོ་གཉིས་བཀུག་ལ།འདི་ནི་དམ་ཚིག་གི་རྡོ་རྗེ་ཁུ་ཚུར་གྱི་མཚན་ཉིད་དོ། །ཞེས་སོ། །འགྲེལ་པར་རྡོ་རྗེ་བསྡམས་པ་བཅིངས་ཏེ། མཐེ་བོང་གཉིས་བསྒྲེངས་པའི་རྩེ་མོ་ཡང་དག་པར་སྦྱོར་བའི་ཚུལ་གྱིས་གཟུང་བར་བྱ་སྟེ། མཛུབ་མོ་གཉིས་གཉིས་བསྒྲེངས་ལ་རྩེ་མོ་ཕན་ཚུན་ཡང་དག་པར་སྦྱར་ཏེ་སྟེང་ནས་བཀུག་ཅིང་རིན་པོ་ཆེར་བྱས་ལ་མཐེ་བོའི་རྩེ་མོ་གཉིས་ཀྱི་སྟེང་དུ་སྦྱར་བར་བྱ་སྟེ། འདི་ནི་འཕགས་པ་ནམ་མཁའི་སྙིང་པོའི་དམ་ཚིག་གི་ཕྱག་རྒྱ་རྡོ་རྗེ་ནོར་བུ་ཞེས་བྱ་ཡིན་ནོ། །ཞེས་སོ། །ནུབ་བྱང་དུ་ལྷ་མོ་ཡེ་ཤེས་ཁུ་ཚུར་མ། འཇིག་རྟེན་དབང་ཕྱུག་གི་ཆ་ལུགས་འཆང་བ། དམ་ཚིག་གི་པདྨའི་ཁུ་ཚུར་གྱིས་པདྨ་བསྣམས་པའོ། །བྱང་ཤར་དུ་ལྷ་མོ་ལས་ཀྱི་ཁུ་ཚུར་མ། དངོས་པོ་ཐམས་ཅད་རྡོ་རྗེ་ལས་དང་འདྲ་བ། རྡོ་རྗེ་ཁུ་ཚུར་གྱི་ལས་ཀྱི་ཕྱག་རྒྱས་སྣ་ཚོགས་རྡོ་རྗེ་བསྣམས་པའོ། །རྡོ་རྗེ་ཁུ་ཚུར་གྱི་ལས་ཀྱི་ཕྱག་རྒྱ་ནི།རྡོ་རྗེ་ཁུ་ཚུར་གྱི་ཕྱག་རྒྱས་བཅིངས་ལ་གཅིག་ལ་གཅིག་ལ་བཅིར་བའོ། །ཤར་སྒོར་རྡོ་རྗེ་སྙེམས་མ་རྡོ་རྗེ་སེམས་དཔའ་དང་འདྲ་བའོ། །ལྷོ་སྒོར་རྡོ་རྗེ་ལྗགས་མ་རྡོ་རྗེ་སྨྲ་བ་དང་འདྲ་བའོ། །ནུབ་སྒོར་རྡོ་རྗེ་ཏིང་ངེ་འཛིན་རྡོ་རྗེ་མ་རྡོ་རྗེའི་ཆ་ལུགས་འཆང་བའོ། །201

བྱང་སྒོར་རྡོ་རྗེ་རྡོ་རྗེ་མ་རྡོ་རྗེ་ལས་དང་འདྲ་བའོ། །ཕྱིའི་དཀྱིལ་འཁོར་གྱི་མཚམས་བཞིར།སྒེག་མོ་ལ་སོགས་པ་བཞི་རྡོ་རྗེ་སེམས་དཔའི་དཀྱིལ་འཁོར་དུ་བཤད་པ་ལྟར་རོ། །ཐམས་ཅད་ཀྱང་སངས་རྒྱས་ལྔའི་ཅོད་པན་གྱིས་་དབང་བསྐུར་བ། ཟླ་བའི་དཀྱིལ་འཁོར་གྱི་རྒྱབ་རྟེན་ཅན། དམིགས་བསལ་ཡོད་པ་རྣམས་མ་གཏོགས་པ་སེམས་དཔའི་སྐྱིལ་ཀྲུང་ཅན་ཏེ། རྡོ་རྗེ་ཁུ་ཚུར་གྱི་དཀྱིལ་འཁོར་རོ། །བདུན་པ་འཇལ་དཔལ་གྱི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། ནང་དུ་དེའི་བྱེད་ཀྱི་རྡོ་རྗེ་རྩེ་གཅིག་པས་མཚན་པའི་འཁོར་ལོ་རྩིབས་བརྒྱད་པ་ཅན་གྱི་རྣམ་པ་བྲིས་ཏེ། དེ་ནས་དཀྱིལ་འཁོར་བརྒྱད་པའི་རྣམ་པས་ཐིག་གདབ་སྟེ་ཞེས་རྒྱུད་ནས་འབྱུང་བ་ལ། འགྲེལ་པའི་རྒྱུད་ཚིག་བླངས་པ་ལ་དེ་ནས་རྩ་བའི་དཀྱིལ་འཁོར་གྱི་ཚུརྨེ་དུ་ཐིག་གདབ་ལ་་་་་་་ཞེས་འབྱུང་ཞིང་། དེའི་འགྲེལ་པར། རྡོ་རྗེ་སེམས་དཔའི་དཀྱིལ་འཁོར་ཆེན་པོ་བཞིན་དུ་ཕྱིའི་དཀྱིལ་འཁོར་དང་། ནང་གི་དཀྱིལ་འཁོར་ལེགས་པར་ཐིག་བཏབ་ལ་ཞེས་བཤད་པའི་དོན་ལ། རྩྭ་སྐྱ་པ་འཁོར་ལོ་རྩིབས་བརྒྱད་སྔོན་པོར་བྱས་ནས་ལྟེ་བ་ལ་འཇམ་དཔལ་དང་། རྩིབས་བརྒྱད་ལ་སངས་རྒྱས་བརྒྱད་འགོད། གནུར་པས་འཁོར་ལོ་རྩིབས་བརྒྱད་སེར་པོར་བྱས་པའི་ལྟེ་བ་རྡོ་རྗེ་གདུང་ཟླུམ་དང་ཀ་བས་རེ་མིག་དགུར་བྱས་ནས་དེ་ལ་ལྷ་འགོད་པར་འདོད་དེ། རྒྱུད་ལས། འཁོར་ལོ་བྲིས་པའི་རྗེས་སུ། དེ་ནས་དཀྱིལ་འཁོར་བརྒྱད་པ་ཞེས་སམ། དེ་ནས་རྩ་བའི་དཀྱིལ་འཁོར་གྱི་ཚུལ་དུ་ཞེས་པ་དང་བསྟུན་ན། གནུར་བའི་དེ་རིགས་པར་སྣང་ངོ་། །ཨ་ལ་སོགས་པའི་ཡི་གེའི་ཕྲེང་བ་གོ་རིམ་ཇི་ལྟ་བ་བཞིན་དུ་བྲི་བར་བྱའོ། །ཞེས་གསུངས་པའི་དོན་ལ།202

བསོད་དབང་ན་རེ།འཁོར་ལོའི་རྩིབས་རེ་རེའི་སྟེང་དུ།ཨ་ར་པ་ཙ་ན་རྫོགས་པར་འགྲོད། རྩྭ་སྐྱ་པ་ཤར་དང་། ཤར་ལྷོར་ཨ། ལྷོ་དང་ལྷོ་ནུབ་ཏུ་ར། ནུབ་དང་ནུབ་བྱང་དུ་པ།བྱང་དང་བྱང་ཤར་དུ་ཙ།དབུས་སུ་ན་འབྲི་བར་འདོད།གནུར་བ་འཁོར་ལོ་རྩིབས་བརྒྱད་ཀྱི་ཕྱོགས་བཞིར། ཨ་ར་པ་ཙ་ན་བཞི།མཚམས་བཞིར་གླེགས་བམ་བཞི་འགོད་པར་འདོད་དེ། — འགྲེལ་པ་ནས།དཀྱིལ་འཁོར་གྱི་འཁོར་ལོའི་སྟེང་དུ་ཤར་ཕྱོགས་ནས་བརྩམས་ཏེ་བསྐོར་་་་་་་ཕྱོགས་སུ་ཨ་ལ་སོགས་པའི་ཡི་གེའི་ཕྲེང་བ།སྒོ་ནས་རྩིབས་ཀྱི་ལྟེ་བའི་མཐར་ཐུག་པར་བྲི་བར་བྱ་བ་དེ་ཉིད་ཨ་ར་པ་ཙ་ན་སྟེ། ཞེས་གསུངས་པའི་དོན་དང་གང་འབྱོར་བརྟག་པར་བྱའོ། །མཚམས་ཀྱི་རྩིབས་ལ་གླེགས་བམ་འགོད་པར་འདོད་པ་མི་འཐད་དེ། །འགྲེལ་པར། ཕྱིའི་དཀྱིལ་འཁོར་གྱི་ལྷའི་སྣམ་བུའི་མཚམས་བཞིར་ཇི་སྐད་བཞད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་་་་་གླེགས་བམ་བཞི་བཞག་པ་དང་།ཞེས་བཤད་པ་དང་འགལ་བས་སོ།།འདིས་བསོད་དབང་ལྷ་སྣམ་མི་འདོད་པའང་ཁེགས་སོ། །ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་བྱས་ལ། འཁོར་ལོའི་ལྟེ་བར་འཇམ་དཔལ་གཞོན་ནུ་ལོ་བརྒྱད་ལོན་པ་ལྟ་བུ། འཛུམ་པ་དང་བཅས་པ་ནམ་མཁའི་མདོག་ཅན།ཕྱག་བཞིས་རལ་གྲི་བསྣམས་ནས་དེ་བཞིན་གཤེགས་པ་ཐམས་ཅད་ལ་་་་་་་་་་འདེབས་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། སངས་རྒྱས་ལྔའི་ཅོད་པན་དང་དར་དཔྱངས་ཀྱི་དབང་བསྐུར་བ་དང་ལྡན་པའོ།།དེའི་ཕྱོགས་བརྒྱད་དུ་དེ་བཞིན་གཤེགས་པ་སྤྲུལ་སྐུའི་གཟུགས་ཅན་ཏིང་ངེ་འཛིན་ལ་་་་་་སྙོམས་པར་ཞུགས་པ་བརྒྱད་དེ། འདིའི་སྐུ་མདོག་ལྕེ་སྟོན་ཕྱོགས་མདོག་ཏུ་འདོད། གནུར་བ་དང་རྩ་སྐྱ་པས་སེར་པོར་བཞེད་དོ། །ལྷ་སྣམ་གྱི་མཚམས་203

བཞི་ལ། འབུམ་གྱི་གླེགས་བམ་བཞི་སྟེ། ཤར་ལྷོར་དབུ་དུམ། ལྷོ་ནུབ་ཏུ་སྟོང་པ་ཉིད་ཀྱི་དུམ་བུའོ། །ནུབ་བྱང་དུ་རྣམ་དག་དུམ་བུ། བྱང་ཤར་དུ་དེ་བཞིན་ཉིད་ཀྱི་དུམ་བུའོ། །ཤར་སྒོར་རལ་གྲི། ལྷོ་སྒོར་མདུང་ཐུང་། ནུབ་སྒོར་ལྷུང་བཟེད། བྱང་སྒོར་ཤེར་ཕྱིན་གྱི་གླེགས་བམ་མོ། །འཇམ་དབྱངས་ལ་ཟླ་བའི་རྒྱབ་ཡོལ་ཅན། སངས་རྒྱས་རྣམས་ལ་ཉི་མའི་རྒྱབ་རྟེན་ཅན། སངས་རྒྱས་རྣམས་ལ་རྡོ་རྗེ་རིན་པོ་ཆེ་དང་དར་དཔྱངས་ཀྱིས་དབང་བསྐུར་བ་དངོས་སུ་མ་གསུངས་ཀྱང་དོན་གྱིས་ཐོབ་བམ་སྙམ་མོ།།འཇམ་དཔལ་གྱི་དཀྱིལ་འཁོར་རོ། །བརྒྱད་པ་རྡོ་རྗེ་འཁོར་ལོའི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་ལ།དེའི་ནང་དུ་དེའི་ཕྱེད་ཀྱི་ཚད་ཀྱི་རྡོ་རྗེ་ཕྲེང་བ་ཟླུམ་པོས་བསྐོར་བའི་ནང་། ཐིག་བཞི་བཏབ་པས་ལེ་ཚེ་དགུ། རྡོ་རྗེའི་ཀ་བ་བརྒྱད་དང་ལྡན་པ་ལ། ལྷ་ཐམས་ཅད་ཀྱི་གནས་སུ་སྣ་ཚོགས་པད་མའི་གདན་བྲིས་ལ། དཀྱིལ་འཁོར་གྱི་ལྟེ་བར་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་གསེར་གྱི་མདོག་ཅན། སེམས་དཔའི་སྐྱིལ་ཀྲུང་གིས་བཞུགས་པ། སངས་རྒྱས་ལྔའི་དབུ་རྒྱན་དང་དར་དཔྱངས་ཀྱིས་དབང་བསྐུར་བ། ཕྱག་གཡས་ཀྱི་གུང་མོའི་སྟེང་དུ་རྡོ་རྗེ་རྩེ་གཅིག་པའི་དབྱིབས་ཅན་གྱི་འཁོར་ལོ་རྩིབས་བརྒྱད་པ།རང་གི་སྙིང་གའི་ཕྱོགས་སུ་ཡོངས་སུ་བསྐོར་བ། གཡོན་གདན་ལ་བརྟེན་པ།སྤྱན་རབ་ཏུ་གདངས་ཤིང་རྣམ་པར་བྱེ་བའོ།།དེའི་ཤར་གྱི་ལེ་ཚེ་ལ་ཕྱག་རྡོར།ཤར་ལྷོར་འཇམ་དཔལ། ལྷོར་ནམ་སྙིང་།ལྷོ་ནུབ་ཏུ་ནམ་མཁའི་མཛོད། ནུབ་ཏུ་འཇིག་རྟེན་དབང་ཕྱུག ནུབ་བྱང་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་རབ་ཏུ་བསྐོར་བ། བྱང་དུ་རྡོ་རྗེ་ཁུ་ཚུར། བྱང་ཤར་དུ་རྡོ་རྗེ་གནོད་204

སྦྱིན། ཤར་སྒོར་རྡོར་སེམས། ལྷོ་སྒོར་རྡོ་རྗེ་རྒྱུ་མཛད། ནུབ་སྒོར་འཇིག་རྟེན་དབང་ཕྱུག བྱང་སྒོར་ནམ་མཁའི་སྙིང་པོའོ། །འདི་ལ་ལྕེ་སྟོན་ན་རེ། དེ་བཞི་ཕྱག་མཚན་རེ་འབྲི་ཞེས་འདོད་པ་ནི། རྒྱུད་ལས།སྒོ་རྣམས་སུ་མཚན་མ་བཞི་གཞག་པར་བྱ་སྟེ། འདི་ལྟ་སྟེ། རྡོ་རྗེ་སེམས་དཔའི་སྐུ་དང་། རྡོ་རྗེ་ཁྲོ་བོའི་སྐུ་དང་། སྤྱན་རས་གཟིགས་དབང་ཕྱུག་གི་སྐུ་དང་། ནམ་མཁའི་སྙིང་པོའི་སྐུ་རྣམས་སོ། །ཞེས་གསུངས་ཤིང་། འགྲེལ་པ་ལས་ཀྱང་གསལ་བར་གསུངས་པ་དང་འགལ་ལོ། །ཕྱིའི་དཀྱིལ་འཁོར་གྱི་ལྷ་སྣམ་ལ་རྡོ་རྗེ་རིགས་ཀྱི་དཀྱིལ་འཁོར་བཞི་འབྲི་བ་ལ། རྩྭ་སྐྱ་པ་ན་རེ། ཤར་ལྷོར་ཞི་བ་མདུང་། ལྷོ་ནུབ་ཏུ་མ་མོ། ནུབ་བྱང་དུ་མིང་པོ་གསུམ། བྱང་ཤར་དུ་སྲིང་མོ་བཞིའི་དཀྱིལ་འཁོར་འབྲི་བར་འདོད་པ་ནི། མི་འཐད་དེ། འགྲེལ་པ་ལས། ཕྱིའི་དཀྱིའ་འཁོར་གྱི་སྣམ་བུའི་ཤར་ལྷོའི་མཚམས་སུ་ཞི་བའི་མིང་མདུང་ཐུང་གིས་མཚན་པའི་་་་་་དཀྱིལ་འཁོར།ལྷོ་ནུབ་མཚམས་སུ་མིང་པོ་གསུམ་གྱི་དཀྱིལ་འཁོར། ནུབ་བྱང་མཚམས་སུ་སྲིང་མོ་བཞིའི་དཀྱིལ་འཁོར། བྱང་ཤར་མཚམས་སུ་མ་མོའི་དཀྱིལ་འཁོར་མཚན་ཉིད་ཇི་སྐད་དུ་བཤད་པ་བཞིན་དུ་བྲི་བར་བྱའོ། །ཞེས་བཤད་པ་དང་མི་མཐུན་པས་འགྲེལ་པ་བཞིན་དུ་བྲིའོ། །དེ་རྣམས་ཀྱི་སྐུ་མདོག་ལ་སོགས་པའི་མཚན་ཉིད་ནི། གོང་འོག་བཞིན་ཏེ། རྡོ་རྗེ་འཁོར་ལོའི་དཀྱིལ་འཁོར་རོ། ། ་དགུ་པ་ནམ་མཁའ་མཛོད་ཀྱི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དེའི་ནང་དུ་དེའི་ཕྱེད་ཀྱི་ཚད་དུ་ནམ་མཁའི་སྙིང་པོའི་དཀྱིལ་འཁོར་ཇི་ལྟ་བ་བཞིན་དུ་བྱས་ལ། ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་བཀོད་ལ། དབུས་སུ་ནམ་མཁའི་མཛོད་ཀྱི་སྐུ་མདོག་ལ།205

རྩྭ་སྐྱ་པ་ལྗང་ཁུར་བཞེད་པ་ནི།མི་འཐད་དེ། རྒྱུད་ལས། བཅོམ་ལྡན་འདས་མཚོན་ཆ་སྣ་ཚོགས་འཛིན་པ། ཞལ་འཛུམ་པ། སྐུ་དང་ཡན་ལག་ཟླ་བའི་མདོག་ལ་སོགས་པའི་ཁ་དོག་ལྔ་པའི་མདོག་ཅན་གཞག་པར་བྱའོ། །ཞེས་བཤད་པ་དང་འགལ་བའི་ཕྱིར་རོ། །འགྲེལ་པའི་དཔེ་ཁ་ཅིག་ལ།ཞལ་དཀར་པོ། པུས་མོའི་འོག་གི་ཆ་ནས་རྐང་པ་དང་ཕྱག་གཉིས་པ་ལ་ཤའི་མདོག་ཅན།ལྷག་མ་རྣམས་སྔོན་པོ། ཞལ་གྱི་འོག་གི་ཆ་ནས་རྐེད་པའི་བར་དམར་སྐྱ།བརླ་གཉིས་སེར་སྐྱའི་མདོག་ཅན་དུ་དགོད་པར་བྱའོ། །ཞེས་གསུངས་པ་ལ།གནུར་བ་ལ་ཤའི་མདོག་དཀར་པོར་བཞེད་པ་ནི། མི་འཐད་དེ། དེ་དཀར་པོར་བྱས་ན། ཁ་དོག་ལྔ་མི་ཚང་བས། རྒྱུད་ལས་ཁ་དོག་ལྔ་པར་བཤད་པ་དང་འགལ་ཞིང་། གོང་དུ་དོན་ཡོད་གྲུབ་པའི་ཕྱག་པ་ལ་ཤའི་མདོག་ཅན་དུ་བཤད་པའི་སྐབས་སུ། འགྲེལ་པའི་དཔེ་ལ་ལ་ནས་ལྗང་ཁུར་བཤད་ཅིང་འགྲེལ་ཆུང་ནས་ཀྱང་ལྗང་ཁུར་བཤད་པའི་ཕྱིར་རོ། །ཡང་འདི་ལ་འགྲེལ་པའི་དཔེ་ཁ་ཅིག་ཏུ། ཞལ་དཀར་པོ། རྐེད་པའི་བར་དང་ཕྱག་གཉིས་པ་ལ་ཤའི་མདོག་ཅན། ལྷག་མ་རྣམས་ནི། སྔོན་པོ། ཞལ་གྱི་འོག་གི་ཆ་ནས་རྐེད་པའི་བར་དུ་དམར་སྐྱ། བརླ་གཉིས་སེར་སྐྱ།ལྷག་མ་བྱིན་པ་གཉིས་ནས་ཞབས་ཀྱི་བར་དུ་དཀར་པོའི་མདོག་ཅན་དུ་དགོད་པར་བྱའོ། །ཞེས་གསུངས་པའང་སྣང་བས་བརྟག་པར་བྱའོ། །སེམས་དཔའི་སྐྱིལ་མོ་ཀྲུང་གིས་བཞུགས་པ།ཕྱག་གཡས་ན་སྣ་ཚོགས་རྡོ་རྗེ་རང་གི་སྙིང་གར་གཏོད་པའི་ཚུལ་གྱིས་་་་་་་་་་་བསྣམས་པ། གཡོན་པ་རྡོ་རྗེ་ཁུ་ཚུར་གྱིས་སྣ་ཚོགས་རྡོ་རྗེས་མཚན་པའི་དྲིལ་བུ་བསྣམས་ནས་སྙེམས་པ་དང་བཅས་པས་བཞུགས་པ། སངས་རྒྱས་ལྔའི་དབུ་རྒྱན་ལ་སྣ་ཚོགས་རྡོ་རྗེའི་ཕྲེང་བ་ཅན་གྱིས་དབང་བསྐུར་བ། ཞལ་ཤར་206

དུ་གཟིགས་པའོ། །དེའི་ཤར་གྱི་ལེ་ཚེ་ལ་རྡོར་སེམས། མེར་འཇམ་དཔལ།ལྷོར་ནམ་སྙིང་། བདེན་བྲལ་དུ་ནམ་མཁའི་མཛོད། ནུབ་ཏུ་འཇིག་རྟེན་དབང་ཕྱུག རླུང་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ།བྱང་དུ་རྡོ་རྗེ་ཁུ་ཚུར། དབང་ལྡན་དུ་རྡོ་རྗེ་གནོད་སྦྱིན་ནོ། །ཕྱིའི་ལྷ་སྣམ་ལ་མེར་རྡོ་རྗེ་སྤྲང་རྩི། བདེན་བྲལ་དུ་རྡོ་རྗེ་སྤྲིན། རླུང་དུ་རྡོ་རྗེ་སྟོན་ཀ། དབང་ལྡན་དུ་རྡོ་རྗེ་དགུན། ཤར་སྒར་དབྱིག་སྟེ། དོང་རྩེ། འདི་ལ་རྩྭ་སྐྱ་པ་དང་གནུར་པ་གསེར་གྱི་དོང་རྩེར་བཞེད་དོ། །དེ་ཉིད་སྣང་བའི་འགྲེལ་པ་ལས།དབྱིག་ནི། ཟོང་རི་མོ་བྲིས་པའོ། །ཞེས་བཤད་པས། འདྲ་མེན་གྱི་དོང་རྩེར་རིགས་སོ། །ལྷོ་སྒོར་གསེར། ནུབ་སྒོར་མུ་ཏིག་གི་འབྲུམ་བུ།བྱང་སྒོར་རིན་པོ་ཆེ་པདྨ་རཱ་གའོ། །ལྷ་རྣམས་ཀྱི་སྐུ་མདོག་ཕྱག་མཚན་སོགས་རྡོ་སེམས་ཀྱི་དཀྱིལ་འཁོར་དང་འདྲ་སྟེ། ནམ་མཁའི་མཛོད་ཀྱི་དཀྱིལ་འཁོར་རོ། །བཅུ་པ་རྡོ་རྗེ་གནོད་སྦྱིན་གྱི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དེའི་ནང་དུ་དེའི་ཕྱེད་ཀྱི་ཚད་ཀྱི་དཀྱིལ་འཁོར་ཏེ། གྲུ་བཞི་པ་སྒོ་བཞི་པ་ཐིག་བཞི་དང་ལྡན་པ། ཀ་བ་བརྒྱད་ཀྱིས་ཉེ་བར་མཛེས་པར་བྱས་པ ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་གྱི་སྟེང་དུ་འབར་བའི་་་་་་་་་་དཀྱིལ་འཁོར་དང་ཡང་དག་པར་ལྡན་པ། དཀྱིལ་འཁོར་གྱི་དབུས་སུ་རྡོ་རྗེ་གནོད་སྦྱིན། རྡོ་རྗེ་མཆེ་བ་གཅིགས་པ། འབར་བའི་ཕྲེང་བ་འཁྲིགས་པའི་འོད་མངའ་བ། འཇིགས་པར་བྱེད་པ། ཁ་དོག་སྔོ་བ་སྟེ། མཐིང་ནག ཧ་ཧ་ཞེས་གསལ་བར་བཞད་པའི་ཞལ། རྡོ་རྗེ་རྩེ་ལྔ་པ་རྩ་བ་ན་ཡོད་པའི་མཆེ་བ་རྡོ་རྗེ་ཁུ་ཚུར་གཉིས་ཀྱི་རང་གི་ཞལ་གྱི་གྲ་གཉིས་སུ་འཛིན་པའོ། །འདི་ལ་གནུར་པ་སྤྱན་གསུམ་པ་བཞེད་དེ། གཞུང་ན་མི་གསལ་ལོ། །དེའི་ཤར་གྱི་ལེ་207

ཚེ་ལ་ཕྱག་རྡོར།མེར་འཇམ་དབྱངས།ལྷོར་ནམ་མཁའ་སྙིང་། བདེན་བྲལ་དུ་ནམ་མཁའ་མཛོད། ནུབ་ཏུ་འཇིག་རྟེན་དབང་ཇིག རླུང་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ། བྱང་དུ་རྡོ་རྗེ་ཁུ་ཚུར། དབང་ལྡན་དུ་རྡོ་རྗེ་གནོད་སྦྱིན་ནོ། །དེ་དག་ཐམས་ཅད་ཀྱང་སེམས་དཔའི་སྐྱིལ་མོ་ཀྲུང་གིས་བཞུགས་པ། སྐུ་མདོག་ནག་པོ། ཤས་ཆེར་གཏུམ་པ། འཇིག་པ་རྣམས་ཀྱང་འཇིགས་པར་མཛད་པ།འབར་བས་ཕྲེང་བ་འཁྲིགས་པའི་འོད་མངའ་བ རྡོ་རྗེའི་མཆེ་བ་གཙིགས་པ། ཧ་ཧ་ཞེས་བཞད་པའི་ཞལ་ཅན། རྡོ་རྗེ་ལ་སོགས་པའི་རང་རང་གི་མཚན་མ་བསྣམས་པ། སངས་རྒྱས་ལྔའི་ཅོད་པན་དང་། རྡོ་རྗེ་ཕྲེང་བ་དང་། དར་དཔྱངས་ཀྱི་དབང་བསྐུར་བ་དང་ལྡན་པའོ། །ཕྱིའི་དཀྱིལ་འཁོར་གྱི་མཚམས་རྣམས་སུ་མཆེ་བའི་ཕྱག་རྒྱ། ཕྱི་ནང་གཉིས་མའི་སྒོར་ཁྲོ་བོའི་རྡོ་རྗེའོ།།རྡོ་རྗེ་གནོད་སྦྱིན་གྱི་དཀྱིལ་འཁོར་རོ།།གཉིས་པ་རིགས་བསྡུས་པའི་དཀྱིལ་འཁོར་ནི། དཀྱིལ་འཁོར་སྒོ་སྤྲག་ཕྱི་ནང་གཉིས་ཀ་རྡོ་རྗེ་སེམས་དཔའི་དཀྱིལ་འཁོར་དང་འདྲ་བར་བྲིས་ལ།ནང་ཐིག་བཞི་བཏབ་པས་ལེ་ཚེ་དགུར་བྱས་པའི་དབུས་མ་ལ་རྡོ་རྗེ་སེམས་དཔའི་དཀྱིལ་འཁོར། ཤར་དུ་རྡོ་རྗེ་ཏྟྭཾ་མཛད་ཀྱི་དཀྱིལ་འཁོར། ལྷོར་ནམ་མཁའི་སྙིང་པོའི་དཀྱིལ་འཁོར། ནུབ་ཏུ་འཇིག་རྟེན་དབང་ཕྱུག་གི་དཀྱིལ་འཁོར། བྱང་དུ་རྡོ་རྗེ་ཁུ་ཚུར་གྱི་དཀྱིལ་འཁོར། མེར་འཇམ་དཔལ་གྱི་དཀྱིལ་འཁོར། ལྷོ་ནུབ་ཏུ་ནམ་མཁའ་མཛོད་ཀྱི་དཀྱིལ་འཁོར། ནུབ་བྱང་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བའི་དཀྱིལ་རྒྱའཁོར། བྱང་ཤར་དུ་རྡོ་རྗེ་གནོད་སྦྱིན་གྱི་དཀྱིལ་འཁོར་ཏེ། དེ་རྣམས་ཀྱི་མཚན་ཉིད་ནི། སྔར་བཤད་ཟིན་ལ། རེ་རེའང་ཕྱི་རྡོ་ར་མེ་རི་དང་བཅས་པར་གོང་མ་དག་བཞེད་208

ལ། བསོད་དབང་པདྨ་དང་ཁོར་ཡུག་ཆེན་པོའང་བཞེད་པར་སྣང་ངོ་། །ཕྱིའི་དཀྱིལ་འཁོར་གྱི་ལྷའི་སྣམ་བུ་ལ། ཤར་ལྷོར་ཞི་བ་མདུང་ཐུང་གིས་མཚན་པའི་དཀྱིལ་འཁོར། ལྷོ་ནུབ་ཏུ་མ་མོའི་དཀྱིལ་འཁོར། ནུབ་བྱང་དུ་མིང་པོ་གསུམ་གྱི་དཀྱིལ་འཁོར། བྱང་ཤར་དུ་སྲིང་མོ་བཞིའི་དཀྱིལ་འཁོར་རོ། །ཕྱི་ནང་གཉིས་མའི་ཤར་སྒོར་རྡོ་རྗེ་སེམས་དཔའ།ལྷོ་སྒོར་རྡོ་རྗེ་ཧཱུཾ་མཛད།ནུབ་སྒོར་འཇིག་རྟེན་དབང་ཕྱུག བྱང་སྒོར་ནམ་མཁའི་སྙིང་བོའོ། །ལྕེ་སྟོན་ན་རེ། སྒོ་ཕྱི་མའི་ལྷ་སྣམ་ལ། འཇིག་རྟེན་པ་རྣམས་དེ་ཉིད་བསྡུས་པ་ནས་འབྱུང་བཞིན་དུ་དགོད། ཅེས་པ་ནི། ཕྱི་དང་ནང་གི་དཀྱིལ་འཁོར་རྡོ་རྗེ་སེམས་དཔའ་དང་འདྲ་ཞེས་པ་ལ་དགོངས་པར་སྣང་སྟེ། རྒྱུད་འགྲེལ་ན་མི་གསལ་ཅིང་། གནུར་པའང་མི་བཞེད་པར་སྣང་ངོ་། །རིགས་བསྡུས་པའི་དཀྱིལ་འཁོར་རོ།།གཉིས་པ་འཇིག་རྟེན་པའི་དཀྱིལ་འཁོར་ལ་བཞི་སྟེ།དབང་ཕྱུག་གིས་གདུལ་བར་བྱ་བ་རྣམས་ཀྱི་དོན་དུ་ཞི་བ་མདུང་ཐུང་གིས་མཚན་པའི་དཀྱིལ་འཁོར་དང་། མ་མོས་གདུལ་བར་བྱ་བ་རྣམས་ཀྱི་དོན་དུ་མ་མོའི་དཀྱིལ་འཁོར་དང་མིང་པོ་གསུམ་གྱིས་གདུལ་བར་བྱ་བ་རྣམས་ཀྱི་དོན་དུ་མིང་པོ་་་་གསུམ་གྱི་དཀྱིལ་འཁོར་དང་། སྲིང་མོ་བཞིས་གདུལ་བར་བྱ་བ་རྣམས་ཀྱི་དོན་དུ་སྲིང་མོ་བཞིའི་དཀྱིལ་འཁོར་རོ། །དང་པོ་ལ། དཀྱིལ་འཁོར་དང་པོ་ཟླུམ་པོ། དང་པོའི་ཉིས་འགྱུར་ཆ་གཉིས་པ་ལ། སུམ་འགྱུར་གསུམ་པ་ལ། དེ་ཐམས་ཅད་ཀྱང་སྒོ་བཞི་བཞི་དང་ལྡན་པ། མཚམས་བཞིར་མདུང་རྩེ་གསུམ་པས་མཚན་པར་བྲིས་ལ། དཀྱིལ་འཁོར་དབུས་མའི་དབུས་སུ་དབང་ཕྱུག་ཆེན་པོ་གདོང་བཞི་པ། གདོང་དང་པོ་ཞི་བ། ལྷག་མ་རྣམས་དྲག་ཅིང་209

འཇིགས་པར་བྱེད་པ།མདུན་གྱི་ཕྱག་བཞི་ན་མདུང་རྩེ་གསུམ་དང་། ཁ་ཊྭཱཾ་ག་དང་། ཕྲེང་བ་དང་། གཡུང་དྲུང་གི་མཚན་མ་འཛིན་པ། རྒྱབ་ཀྱི་ལག་པ་བཞིས་ཀྱང་དེ་རྣམས་འཛིན་པའོ། །དེའི་སྤྱི་བོར་ཁྲོ་བོ་ཆེན་པོ་འཇིགས་བྱེད།མདོག་ནག་པོ། ལག་པ་གཉིས་ན་རྩེ་གསུམ་དང་ཐོད་པ་བསྣམས་པ། ཡང་ལག་པ་གཉིས་ཀྱིས་གླང་བོ་ཆེའི་པགས་པ་རློན་པ་བ་དན་གྱི་ཚུལ་གྱིས་་་་་་་་་་འཛིན་པའོ། །དཀྱིལ་འཁོར་དེ་ཉིད་ཀྱི་ཤར་དུ་ནག་པོ་ཆེན་པོ། ཏྲི་ཤུ་ལ་ཐོགས་པ། ལྷོ་རུ་དགའ་བྱེད་དབང་ཕྱུག རྫ་རྔ་བརྡུང་བ། ནུབ་ཏུ་དྲིལ་ཆེན།དྲིལ་བུ་འཛིན་པ། བྱང་དུ་གར་གྱི་དབང་ཕྱུག མདུང་ཐུང་ལ་སོགས་པ་ཐོགས་པ། ཤར་ལྷོར་ཐོད་པ་བཟང་པོ། ཐོད་པ་ཐོགས་པ། ལྷོ་ནུབ་ཏུ་གཏུམ་པའི་དབང་ཕྱུག ལག་ན་ཏྲི་ཤུ་ལ་དང་། རལ་གྲི་དང་། ཁ་ཊྭཱཾ་ག་དང་། ཐོད་པ་ཐོགས་པ། ནུབ་བྱང་དུ་ཁ་ཊྭཱཾ་ག་ཁ་ཊྭཱཾ་ག་དང་ཐོད་པ་ཐོགས་པ།བྱང་ཤར་དུ་བ་ལང་རྣ་བའི་དབང་ཕྱུགལག་ན་ཏྲི་ཤུ་ལ་ཐོགས་པའོ། །རིམ་པ་གཉིས་པའི་ཤར་དུ་དྲག་མོ། ལག་ན་རྩེ་གསུམ་ཐོགས་པ། ལྷོར་ཚངས་མ། ལག་ན་ཕྲེང་བ་ཐོགས་པ། ནུབ་ཏུ་ཁྱབ་འཇུག་མ། ལག་ན་འཁོར་ལོ་ཐོགས་པ། བྱང་དུ་གཞོན་ནུ་མ། ལག་ན་དྲིལ་བུ་ཐོགས་པ། ཤར་ལྷོར་ནག་མོ། རལ་གྲི་ཐོགས་པའོ། །ལྷོ་ནུབ་ཏུ་ནག་མོ་ཆེན་མོ། ཆུ་གྲི་ཐོགས་པ། ནུབ་བྱང་དུ་ཟ་བ་མོ མཆེ་བ་ཐོགས་པ། བྱང་ཤར་དུ་སྲིན་མོ་ཁ་ཊྭཱཾ་ག་ཐོགས་པའོ། །རྣམ་སྣང་སྒྱུ་དྲའི་འགྲེལ་པར། འདི་རྣམས་གཡོན་སྡིགས་མཛུབ་ཅན་དུ་བྱས་སོ།།དཀྱིལ་འཁོར་དེ་ཉིད་ཀྱི་ཤར་སྒོར་ཞི་བ། ལག་ན་ཐོད་པ་ཐོགས་པ། ལྷོ་སྒོར་བེ་རུཎྜ། ལག་ན་རུས་པའི་ལུ་གུ་རྒྱུད་ཐོགས་པ། ནུབ་ཏུ་གཏུམ་པོ། ལག་ན་བྱ་རྒོད་ཐོགས་པ། བྱང་དུ་འཇིགས་བྱེད་མ་ལག་ན་བྱི་ལ་ཐོགས་པ། འདི་ལ་རྩྭ་སྐྱ་པས་མཆེ་བ་ཐོགས་210

པར་བཤད་པ་ནི། ཡི་གེ་ནོར་བར་ཤེས་པར་བྱའོ།།དཀྱིལ་འཁོར་གསུམ་པ་ལ་འབྱུང་པོའི་ཡི་གེ་ཏྲི་བརྒྱད་ཕྲེང་བ་བརྒྱད་དུ་གནས་པའོ། །ཕྱི་ནང་གཉིས་ཀུའི་སྒོར། ཤར་དུ་དབྱུག་པའི་དབང་ཕྱུག ལག་ན་ཐོད་པ་དང་འཁར་བ་ཐོགས་པ། ལྷོར་མགོའི་དབང་ཕྱུག ཏྲི་ཤུ་ལ་ཐོགས་པ། ནུབ་ཏུ་དྲིལ་བུའི་རྣ་བ། དྲིལ་བུ་ཐོགས་པ། བྱང་དུ་དྲག་པོ་ཆེན་པོ་ཐོད་པ་དང་ཏྲི་ཤུ་ལ་ཐོགས་པའོ། །ལྕེ་སྟོན། འདི་དག་སྒོ་ནང་མ་ལ་མི་བཞེད་པ་ནི། འགྲེལ་པ་ལས ཕྱི་དང་ནང་དུ་བཅས་པའི་ཞེས་བཤད་པ་དང་འགལ་ལོ། །འདི་དག་གི་སྐུ་མདོག་གཞུང་ནས་གསལ་བར་མ་གསུངས་ཤིང་། གནུར་བ་ཐམས་ཅད་སྔོན་པོ་རུས་པའི་རྒྱན་ཅན་གར་སྟབས་ཀྱིས་བཞུགས་པར་བཞེད། རྩྭ་སྐྱ་པ་སྐུ་མདོག་ཐམས་ཅད་མ་ངེས་པར་བྲི་བར་བཞེད་དོ། །རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བའོ། །ཞི་བ་མདུང་གི་དཀྱིལ་འཁོར་རོ། །གཉིས་པ་མ་མོའི་དཀྱིལ་འཁོར་ནི། གྲུ་བཞི་པ་སྒོ་གཅིག་བྱང་ཕྱོགས་སུ་དོད་པ།ཚོན་སྣ་ལྔའམ་ཚོན་དམར་པོའམ། ཁྲག་གིས་བྲིས་ལ། དེའི་དབུས་སུ་ནག་པོ་ཆེན་པོ་གར་བྱེད་པ་བཞིན་དུ་གནས་པ།ལག་པ་བཅུ་པ། ཁ་ཊྭཱཾ་ག་དང་པདྨ་ཐོགས་པ་ཅི་དགར་བྲི། དེའི་བྱང་དུ་དྲག་མོ། ཤར་དུ་ཚངས་མ།ལྷོར་ཁྱབ་འཇུག་མ། ནུབ་ཏུ་གཞོན་ནུ་མ། བྱང་ཤར་དུ་ནག་མོ། ཤར་ལྷོར་ནག་མོ་ཆེན་མོ། ལྷོ་ནུབ་ཏུ་ཟ་བ་མོ། ནུབ་བྱང་དུ་སྲིན་མོ་རྣམས་ཀྱི་ཕྱག་མཚན་ནི། གཞོན་ནུ་མ་ལག་ན་དྲིལ་བུ་ཐོགས་པར་རྩ་འགྲེལ་གཉིས་ཀུར་བཤད།རྒྱུད་ལས་ནག་མོ་ཐོད་པ་ཁྲག་དང་བཅས་པ་ཐོགས་པ། ནག་མོ་ཆེན་མོ་འཁར་གསིལ་ཐོགས་པར་བཤད། གཞན་རྣམས། སྔར་བཤད་པའི་མཚན་མ་ཐོགས་པའོ། །སྒོའི་དབུས་སུ་གཡས་སུ་ཞི་བ་མོ་དང་། བེ་རུཎྜ། གཡོན་དུ་གཏུམ་མོ་དང་འཇིགས་བྱེད་མ་211

སྔར་བསྟན་པའི་ཕྱག་མཚན་འཛིན་པའོ།།ཐམས་ཅད་ཀྱང་རིན་པོ་ཆེའི་ཅོད་པན་དང་དར་དཔྱངས་དང་ཐོད་པའི་དབང་བསྐུར་བ་དང་ལྡན་པའོ། །གནུར་བ་འདི་ཐམས་ཅད་ནག་པོར་བཞེད་དོ། །འདར་སྟོན་འབྱུང་ཤེའི་ལྷ་ཁང་ན། ནག་པོ་ཆེན་པོའི་ཕྱག་གཡས་འོག་མ་རྣམས་ན། རྩེ་གསུམ། རལ་གྲི དབྱུག་པ།གཡོན་འོག་མ་རྣམས་ན། རྩེ་གསུམ། པད་སྟེང་ཟླ་བ། བརྙ། རྒྱལ་མཚན་འཛིན་པ།ཚངས་མ་དཀར་མོ། ཁྱབ་འཇུག་མ་སེར་མོ། གཞོན་ནུ་མ་ལྗང་ཁུ། དྲག་མོ་སྔོན་མོ། ནག་ཆེན་དམར་མོ། སྲན་མོ་སྔོན་མོ། ནག་མོ་སྔོ་སྐྱ། སྒོ་མ་བཞི་དཀར་མོ། དམར་མོ། སྔོན་མོ།སེར་མོ། ཐམས་ཅད་གཡོན་བརྐྱང་དུ་བྱས་སྣང་ངོ་།།མ་མོའི་དཀྱིལ་འཁོར་རོ།།གསུམ་པ་མིང་པོ་གསུམ་གྱི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་པ།དེའི་དབུས་སུ་དེའི་ཕྱེད་ཀྱི་ཚད་ཀྱི་དཀྱིལ་འཁོར་གཉིས་པ་གཞུའི་དབྱིབས་ལྟ་བུ། དེའི་དབུས་སུ་སེང་གེའི་གདན་གྱི་དབུས་སུ་རྒྱལ་བར་བྱེད་པ་དཀར་པོ། གཡས་སུ་སྤྲང་རྩིར་བྱེད་པ་སེར་པོ། གཡོན་དུ་དོན་ཐམས་ཅད་གྲུབ་པར་བྱེད་པ་ལྗང་ཁུ། ཐམས་ཅད་ཀྱང་གོ་ཆ་དང་ཡ་ལད་བགོས་པ།གཡས་ཐོད་པ།གཡོན་མདའ་གཞུ་ཐོགས་པ། ལྷའི་གོས་དང་ཕྲེང་བ་འཆང་བ། ཅུང་ཟད་རྒོད་ཅིང་ཁྲོ་བ། འོད་ཀྱི་དཀྱིལ་འཁོར་གྱིས་མཛེས་པའོ།
 །བཞེངས་པ་ཟེར།ཤར་སྒོར་གྲུབ་པ་དཀར་པོ། མིག་གསུམ་པ། ལག་ན་རྩེ་གསུམ་ཐོགས་པ།ལྷོར་འཕེལ་བ་སེར་པོ། ལག་ན་གཏེར་གྱི་བུམ་པ་ཐོགས་པ། ནུབ་ཏུ་ཆེན་པོ་དམར་སྐྱ། མེ་ཏོག་གི་ཟ་མ་ཏོག་ཐོགས་པ། བྱང་ན་གནོད་སྦྱིན་ནག་པོ། ལག་ན་མཆེ་བ་ཐོགས་པ་གནོད་སྦྱིན་གྱི་གཟུགས་ཅན་ནོ། །ཕྱིའི་དཀྱིལ་འཁོར་གྱི་ལྷ་སྣམ་གྱི་ཤར་སྒོར་གཏུམ་པོ་ནག་པོ། ལག་ན་དབྱུག་པ་ཐོགས་པ། ལྷོ་ནུབ་ཏུ་ཁྲོ་བོ་ནག་པོ།སྦྲུལ་ཐོགས་པ།ནུབ་བྱང་དུ་མཆོག་ནག་པོ་འཁོར་ལོ་ཐོགས་པ། འདི་གནུར་བ་དང་ལྕེ་སྟོན་གཉིས་ཀ་ནག་པོར་བཞེད། བྱང་ཤར་དུ་212

གསོད་པ་ནག་པོ་རལ་གྲི་འཕྱར་བའོ། །ཐམས་ཅད་ཀྱང་རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བའོ། །འདར་སྟོན་འབྱུང་ཤེས། གཞུ་རྒྱུད་གྱེན་བསྟན་གྱི་སྟེང་ན་ཕ་གུ་དྲ་བྱེད་བྱས་ནས། དེའི་སྟེང་ན་རྒྱ་སྒྲིབས་ཀྱི་རྣམ་པ་ཅན། གཞུའི་འོག་ན་སེང་ཁྲི། སྤྲང་རྩིར་བྱེད་པ་གཡོན་རོལ། གཞན་གཉིས་གཡས་རོལ།གཡས་ན་ཐོད་དབྱུག་འཛིན་པར་བྱས་སོ། །རྩྭ་སྐྱས་གཞུ་རྒྱུད་ཐུར་བསྟན།མིང་པོ་གསུམ་བཞེངས་པར་བཞེད། རྒྱུད་འགྲེལ་ན་ནི་གསལ་ཁ་མི་སྣང་ངོ་། །འགྲེལ་ཆུང་ནས་སེང་གེ་གཅིག་གི་སྟེང་དུ་མིང་པོ་གསུམ་ག་བཞུགས་པར་བྱས་སོ། །མིང་པོ་གསུམ་གྱི་དཀྱིལ་འཁོར་རོ།་།བཞི་པ་སྲིང་མོ་བཞིའི་དཀྱིལ་འཁོར་ནི། དཀྱིལ་འཁོར་ཟླུམ་པོ་སྒོ་བཞི་པ་མཚམས་ཀྱི་ཐིག་གཉིས་ཀྱིས་དཀྱིལ་འཁོར་དེ་དུམ་བུ་བཞི་པར་བྱས་ལ། སྒོ་བཞི་པོ་དེར་ཤར་ཕྱོགས་ཀྱི་དཀྱིལ་འཁོར་ལ་དགའ་བ་མོ་དམར་མོ།མདའ་གཞུ་ཐོགས་པ་ཤར་དུ་ལྟ་བ། ལྷོའི་དཀྱིལ་འཁོར་ལ་གསོད་མ་ནག་མོ།རལ་གྲི་དང་ཕུབ་ཐོགས་པ་ལྷོར་ལྟ་བ། ནུབ་ཀྱི་དཀྱིལ་འཁོར་ལ་ཕག་མོ་གསེར་མདོག་ཅན། གསེར་གྱི་གཏེར་ཐོགས་པ་ནུབ་ཏུ་བལྟ་བ། བྱང་གི་དཀྱིལ་འཁོར་ལ་གྲུབ་པ་མོ་དཀར་མོ། ལག་ན་ཤ་ཀ་ར་སྟེ། ཐོད་པ་དང་གྲི་རིང་ཐོགས་པ་བྱང་དུ་ལྟ་བའོ། །ཤར་སྒོར་མདའ་གཞུ། ལྷོ་སྒོར་ཕུབ་དང་བཅས་པའི་རལ་གྲི ནབ་སྒོར་གཏེར་གྱི་བུམ་པ། བྱང་སྒོར་གྲི་རིང་དང་བཅས་པའི་ཐོད་པའོ། །རིན་པོ་ཆེའི་ཅོད་པན་དང་དར་དཔྱངས་ཀྱི་དབང་བསྐུར་བ་དང་ལྡན་པའོ། །འདར་སྟོན་འབྱུང་ཤེས་སྲིང་མོ་བཞི་ག་སེམས་དཀྱིལ་དུ་བྱས་འདུག གནུར་བས་བཞེངས་པར་བཞེད། སྲིང་མོ་བཞིའི་དཀྱིལ་འཁོར་ཏེ།དུམ་བུ་དང་པོའི་དཀྱིལ་འཁོར་རྣམས་རྫོགས་སོ། །ད་ནི་ཉོན་ཡིད་ཀྱི་གཉེན་པོ་མཉམ་པ་ཉིད་ཀྱི་ཡེ་ཤེས་ཀྱི་ངོ་བོ། དམ་213

ཚིག་གི་ཕྱག་རྒྱ་གཙོ་བོར་གྱུར་པ། སྔགས་ཀྱི་དུམ་བུ་ལ་གཉིས་ཏེ། དུམ་བུ་གཉིས་པ་རྩ་བའི་རྒྱུད་དང་། རྟོག་པ་ཐམས་ཅད་བསྡུས་པའི་རྩ་བའི་རྒྱུད་ལས་བྱུང་བའི་དཀྱིལ་འཁོར་ལས། དང་པོ་ལ་དཀྱིལ་འཁོར་བཅུ་གཙུག་སྟེ། །རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་དང་།དེ་བཞིན་གཤེགས་པའི་དང་། རབ་ཏུ་ཁྲོ་བོའི་དང་། འཇིག་རྟེན་དབང་ཕྱུག་གི་དང་། ནམ་མཁའི་སྙིང་པོའི་དང་། རིགས་བསྡུས་པའི་དང་། མིང་པོ་གསུམ་གྱི་དང་།སྲིང་མོ་བཞིའི་དང་། ལྷ་མ་ཡིན་གྱི་དང་། ཀླུའི་དང་། རྡོ་རྗེ་སེམས་དཔའ་གསང་བའི་དཀྱིལ་འཁོར་རོ། །དང་པོ་ཕྱི་ནང་གི་དཀྱིལ་མཁོར་སྔར་གྱི་རྡོ་རྗེ་སེམས་དཔའི་དཀྱིལ་འཁོར་དང་འདྲའོ།།དབུས་ཀྱི་ལེ་ཚེ་ལ་སྣ་ཚོགས་པདྨའི་སྟེང་དུ་རྡོ་རྗེ་སེམས་དཔའ་ཟླ་བའི་མདོག་ཅན། ཞལ་འཛུམ་པ་དང་བཅས་པ་འོད་ཟེར་དམར་པོ་འབར་བ་འཁྲིགས་པ། སངས་རྒྱས་ལྔའི་ཅོད་པན་དང་། རིན་པོ་ཆེ་དང་། པདྨ་དང་། རྡོ་རྗེ་ཕྲེང་བ་དང་ལྡན་པའི་ཅོད་པན་ ་ཅན། རྣ་ཆ་ལ་སོགས་པ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། རྡོ་རྗེ་དྲིལ་བུའི་འཛིན་སྟངས་སྔར་དང་འདྲ་བ། སྙེམས་པས་འཛིན་ཅེས་པ་ནི།གཡོན་དུ་འབྱིང་བ་ཡིན་ལ། རྒྱུད་ལས་སྐུ་དྲང་པོར་བསྲང་ཞེས་པ་ནི། དང་པོར་སྦྱོར་བའི་གནས་སྐབས་ལ་དགོངས་པ་ཡིན་ནོ། །སེམས་དཔའི་སྐྱིལ་ཀྲུང་གིས་བཞུགས་པ་ཞལ་ཤར་དུ་གཟིགས་པའོ། །ཤར་གྱི་ལེ་ཚེ་ལ་རྡོ་རྗེ་མཚོན་ཆའམ་རྡོ་རྗེ་ཡིད་ལས་བྱུང་བ་དམར་པོ། ལྷོར་ཀི་ལི་ཀི་ལི་དཀར་པོ། ནུབ་ཏུ་རྡོ་རྗེ་དྲན་པ་སེར་པོ།བྱང་དུ་རྡོ་རྗེ་སྙེམས་པ་སྔོན་པོ། ཤར་ལྷོར་རྡོ་རྗེ་དཔྱིད་གསེར་མདོག ལྷོ་ནུབ་ཏུ་རྡོ་རྗེ་སྤྲིན་དཀར་པོ། ནུབ་བྱང་དུ་རྡོ་རྗེ་སྟོན་སེར་པོ། །བྱང་ཤར་དུ་རྡོ་རྗེ་དགུན་སྔོན་པོ། ཕྱིའི་དཀྱིལ་འཁོར་གྱི་ལྷ་སྣམ་ལ།མེར་214

སྒེག་མོ་དམར་མོ། བདེན་བྲལ་དུ་བཞད་མ་དཀར་མོ། རླུང་དུ་གླུ་མ་སེར་མོ།དབང་ལྡན་དུ་གར་མ་སྔོན་མོ། དེ་རྣམས་ཀྱི་ཕྱག་མཚན་སྔར་གྱི་རྡོར་སེམས་ཀྱི་དཀྱིལ་འཁོར་ཇི་ལྟ་བ་བཞིན་ནོ། །སྒོ་ཕྱི་ནང་གཉིས་ཀུའི་ཤར་སྒོར་རྡོ་རྗེ་ལྕགས་ཀྱུ་དམར་མོ། ཕྱག་གཉིས་རྡོ་རྗེ་ལྕགས་ཀྱུས་དེ་བཞིན་གཤེགས་པ་ཐམས་ཅད་འགུགས་པར་མཛད་པ། ལྷོ་རུ་རྡོ་རྗེ་ཞགས་པ་ཤིན་ཏུ་དཀར་བ།ཕྱག་གཉིས་རྡོ་རྗེ་ཞགས་པས་དེ་བཞིན་གཤེགས་རྣམས་འཇུག་པར་མཛད་པ། ནུབ་སྒོར་རྡོ་རྗེ་ལྕགས་སྒྲོག་སེར་པོ།ཕྱག་གཉིས་རྡོ་རྗེ་ལྕགས་སྒྲོག་གིས་དེ་བཞིན་གཤེགས་པ་རྣམས་འཆིང་བར་མཛད་པ། བྱང་སྒོར་རྡོ་རྗེ་འབེབས་པ་སེར་པོ། ཕྱག་གཡས་རྡོ་རྗེ་དྲིལ་བུ་འཁྲོལ་བས་དེ་བཞིན་གཤེགས་པ་རྣམས་མཉེས་པར་མཛད་པ། གཡོན་གདན་ལ་བརྟེན་པའོ། །འདི་འགྲེལ་པར་སེར་པོར་བཤད་ཀྱང་། གནུར་བ་སྔོན་པོར་བཞེད་ཅིང་། རྒྱུད་ཀྱི་རིགས་འགྲོས་དང་བསྟུན་ན་སྔོན་པོར་རིགས་པར་སྣང་ངོ་། །རྡོ་རྗེ་ཡིད་ལས་བྱུང་བ་ནས་འབེབས་པའི་མཐར་ཐུག་པ་འདི་ཐམས་ཅད་ཀྱང་། སངས་རྒྱས་ལྔའི་ཅོད་པན་དང་དར་དཔྱངས་ཀྱི་དབང་བསྐུར་བ་དང་ལྡན་པའོ།།འོད་ཟེར་དམར་པོ་འབར་བའི་རྒྱབ་རྟེན་ཅན། སྣ་ཚོགས་པདྨ་ལ་སེམས་དཔའི་སྐྱིལ་མོ་ཀྲུང་གིས་བཞུགས་ནས་རྡོ་རྗེ་སེམས་དཔའ་ལ་ཞལ་ཕྱོགས་པའོ། །རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་རོ། །དེ་ལྟར་འདོད་ཆགས་ཅན་རྗེས་སུ་གཟུང་བའི་ཕྱིར་རྡོ་རྗེ་སེམས་་་་་་་་་དཔའི་དཀྱིལ་འཁོར་བསྟན་ནས་གཉིས་པ་སེམས་ཅན་རང་བཞིན་བཟང་་་་་ཞིང་ཆ་མཉམ་པ་ལ་སྤྱོད་པའི་གཉེན་པོར་དེ་བཞིན་གཤེགས་པའི་དཀྱིལ་་་་་་འཁོར་ནི། རྟེན་དཀྱིལ་འཁོར་སྔ་མ་དང་འདྲ་བའི་དབུས་སུ་རྣམ་པར་སྣང་་ 215

མཛད་ཟླ་བའི་མདོག་ཅན། ཕྱག་གཡོན་དེ་བཞིན་གཤེགས་པའི་ཁུ་ཚུར་གྱིས་རྡོ་རྗེ་དྲིལ་བུ་འགྱིང་བག་གིས་བསྣམས་པ། ཕྱག་གཡས་པས་དེ་བཞིན་གཤེགས་པའི་རྡོ་རྗེ་རང་གི་ཐུགས་ཀུར་གཏོད་པའི་ཚུལ་གྱིས་བསྣམས་པ། ་་་་ཞལ་འཛུམ་པ་དང་བཅས་པ། འོད་ཟེར་དམར་པོ་ཀུན་ཏུ་འཁྲུགས་པ། རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ། སྣ་མཚོགས་པདྨ་ལ་རྡོ་རྗེའི་སྐྱིལ་ཀྲུང་གིས་སྐུ་དྲང་པོར་བཞག་སྟེ་བཞུགས་པའོ།།ཤར་གྱི་ལེ་ཚེ་ལ་རྡོ་རྗེ་མཚོན་ཆ་མ། ལྷོར་ཀི་ལི་ཀི་ལི་མ། ནུབ་ཏུ་རྡོ་རྗེ་དྲན་མ། གཡས་དེ་བཞིན་གཤེགས་པའི་ཁུ་ཚུར་གྱིས་ཆུ་སྲིན་གྱི་རྒྱལ་མཚན་བསྣམས་པ།བྱང་དུ་རྡོ་རྗེ་སྙེམས་མ། མེར་རྡོ་རྗེ་མི་ཕྱེད་མ། བདེན་བྲལ་དུ་རྡོ་རྗེ་སྤྲིན་མ། རླུང་དུ་རྡོ་རྗེ་སྟོན་མ། དབང་ལྡན་དུ་རྡོ་རྗེ་དགུན་མའོ། །ཕྱིའི་དཀྱིལ་འཁོར་གྱི་ལྷ་སྣམ་ལ་མེར་རྡོ་རྗེ་སྒེག་མོ། བདེན་བྲལ་དུ་བཞད་མ། རླུང་དུ་གླུ་མ། དབང་ལྡན་དུ་གར་མ། ཕྱི་ནང་གཉིས་མའི་སྒོ་བཞིར་ལྕགས་ཀྱུ། ཞགས་པ། ལྕགས་སྒྲོག འབེབས་མའོ།།དེ་རྣམས་ཀྱི་ཕྱག་མཚན་དང་འཛིན་སྟངས་ཕལ་ཆེར་རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་དང་འདྲ་བ་ལ། ཁྱད་པར་ནི། སྔར་གྱི་དང་པོའི་རྡོ་རྗེ་དང་རྡོ་རྗེ་རྩེ་ལྔ་པ་ཞེས་བཤད་པ་ནི། འདིར་དེ་བཞིན་གཤེགས་པའི་རྡོ་རྗེར་བྱའོ། །སྔར་རྡོ་རྗེ་ཁུ་ཚུར་གྱིས་བཟུང་བ་རྣམས་ནི། འདིར་དེ་བཞིན་གཤེགས་པའི་ཁུ་ཚུར་གྱིས་བཟུང་བར་བྱའོ། །ཕྱག་མཚན་ལ་སྔར་རྡོ་རྗེས་མཚན་པ་རྣམས་འདིར་དེ་བཞིན་གཤེགས་པའི་རྡོ་་་་་་རྗེས་མཚན་པར་བྱའོ། །ཐམས་ཅད་ཀྱང་སྣ་ཚོགས་པདྨ་ལ་རྡོ་རྗེའི་སྐྱིལ་མོ་ཀྲུང་གིས་བཞུགས་པ། སངས་རྒྱས་ལྔའི་ཅོད་པན་དང་དར་དཔྱངས་ཀྱི་དབང་བསྐུར་བ་དང་ལྡན་པ།འོད་ཀྱི་དཀྱིལ་འཁོར་འོད་ཟེར་ཀུན་ཏུ་འབར་216

བ་འཁྲུགས་པ། སྐུ་མདོག་དཀར་པོ་རྣམ་པར་སྣང་མཛད་ལ་མངོན་དུ་ཕྱོགས་པའོ། །དེ་བཞིན་གཤེགས་པའི་དཀྱིལ་འཁོར་རོ།། ་གསུམ་པ་ཁྲོ་བས་ཁྲོ་བ་སྤང་བའི་ཕྱིར་ཁྲོ་བོའི་དཀྱིལ་འཁོར་ནི།དཀྱིལ་འཁོར་རྡོ་རྗེ་སེམས་དཔའ་དང་འདྲ་བ་ལ།དབུས་སུ་སྣ་ཚོགས་པདྨའི་སྟེང་དུ་བཅོམ་ལྡན་འདས་རབ་ཏུ་དགའ་བའི་རྡོ་རྗེ་སྐུ་མདོག་སྔོན་པོ། ཕྱག་གཉིས་ཀྱི་རྡོ་རྗེ་དང་དྲིལ་བུ་སྙེམས་པའི་ཚུལ་གྱིས་བསྣམས་པ།
 ཞལ་མཆེ་བ་ཅུང་ཟད་གཙིགས་པ། ཁྲོ་བོ་དང་བཅས་པ་བཞད་པའི་ཞལ། སྨིན་མ་འགྱུར་ཞིང་ཁྲོ་གཉེར་བསྡུས་པ། སྨ་ར་སེར་ཞིང་སྤྱན་དམར་པོར་འབར་བ། དབུ་སྐྲ་གྱེན་དུ་བརྫེས་པ། འོད་ཟེར་དམར་པོ་འབར་བའི་དབུས་ན་རྡོ་རྗེ་སྐྱིལ་ཀྲུང་གིས་བཞུགས་པའོ། །འཁོར་རྣམས་ནི། རྡོ་རྗེ་ཡིད་ལས་བྱུང་བ་ནས་རྡོ་རྗེ་འབེབས་པའི་བར་དུ་འདི་ཉིད་ཀྱི་རྡོ་རྗེ་སེམས་དཔའི་དཀྱིལ་འཁོར་ནས་་་་་་བཤད་པ་དང་འདྲ་བའི་ཕྱག་མཚན་བསྣམས་པ། ཐམས་ཅད་ཀྱང་སྐུ་མདོག་སྔོན་པོ། རྡོ་རྗེ་སྐྱིལ་མོ་ཀྲུང་གིས་བཞུགས་པ། འོད་ཟེར་དམར་པོ་ཀུན་ནས་འབར་བས་ཁྱབ་པ། ཁྲོ་གཉེར་འགྱུར་ཞིང་བསྡུས་པ། སྨྲ་ར་དམར་སེར་ཅན།སྤྱན་འབར་བ། མཆེ་བ་གཙིགས་པས་མ་མཆུའི་སྒྲོས་མནན་པ། ཞལ་རྣམ་པར་འགྱུར་བ། དབུ་སྐྲ་གྱེན་དུ་བརྫེས་ཤིང་འབར་བའོ། གཙོ་འཁོར་ཐམས་ཅད་ཀྱང་སངས་རྒྱས་ལྔའི་ཅོད་པན་ཅན། རྡོ་རྗེའི་ཕྲེང་བ་དང་། དར་དཔྱངས་ཀྱི་དབང་བསྐུར་བ་དང་ལྡན་པའོ། །རབ་ཏུ་ཁྲོ་བའི་དཀྱིལ་འཁོར་རོ། །བཞི་པ་ལོག་ལྟའི་གཉེན་པོ་འཇིག་རྟེན་དབང་ཕྱུག་གི་དཀྱིལ་འཁོར་ནི། ཕྱི་རྡོ་རྗེ་སེམས་དཔའི་དཀྱིལ་འཁོར་དང་འདྲ་ལ། ནང་དུམ་བུ་དང་པོའི་217

འཇིག་རྟེན་དབང་ཕྱུག་གི་དཀྱིལ་འཁོར་དང་འདྲ་བ་ལ། དབུས་སུ་འཇིག་རྟེན་དབང་ཕྱུག་ཞལ་རབ་ཏུ་བཞད་པ།ཕྱག་གཡས་པདྨས་མཚན་པའི་རྡོ་རྗེ།གཡོན་པདྨའི་ཁུ་ཚུར་གྱིས་པདྨའི་རྩ་བ་དཀུར་བཟུང་ནས་སྙེམས་པའི་ཚུལ་གྱིས་བཞུགས་པའོ། །དེའི་འཁོར་དུ། རྡོ་རྗེ་ཡིད་ལས་བྱུང་བ་ནས་པདྨ་འབེབས་པའི་བར་རྣམས་ཀྱི་ཕྱག་མཚན་དང་འཛིན་སྟངས་ལ་སོགས་ཕལ་་་་ཆེར་སྔར་གྱི་རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་དང་འདྲ་བ་ལ། ཁྱད་པར། སྔར་ཕྱག་མཚན་རྡོ་རྗེས་མཚན་པ་རྣམས་ལ་པདྨས་མཚན་པ།སྔར་རྡོ་རྗེ་ཁུ་ཚུར་གྱིས་བཟུང་བ་རྣམས་འདིར་པདྨའི་ཁུ་ཚུར་གྱིས་བཟུང་་་་་བར་བྱ། སྔར་གྱི་རྡོ་རྗེ་རྣམས་ཀྱང་པདྨས་མཚན་པ་བྱའོ། །གཙོ་འཁོར་ཐམས་ཅད་ཀྱང་སྐུ་མདོག་པདྨའི་མདོག་གི་མདངས་ཅན་ཏེ། དཀར་དམར།ཟླ་བའི་དཀྱིལ་འཁོར་གྱི་འོད་ཅན།ན་བཟའ་དམར་པོ་འཆང་བ་རལ་བའི་ཅོད་པན་ཅན། འོད་དཔག་མེད་དང་། པདྨའི་ཕྲེང་བ་དང་། དར་དཔྱངས་ཀྱི་དབང་བསྐུར་བ་དང་ལྡན་པ།རྡོ་རྗེ་སྐྱིལ་ཀྲུང་གིས་བཞུགས་པའོ།།འདི་ལ་སྣ་ཚོགས་པདྨའི་གདན་མ་བཤད་པར་སྣང་སྟེ།དོན་གྱིས་ཐོབ་བམ་སྙམ་མོ། །གནུར་བ་ལྷ་ཐམས་ཅད་དམར་པོ། པདྨའི་སྐྱིལ་ཀྲུང་ཅན་དུ་བཞེད་དོ། །འཇིག་རྟེན་དབང་ཕྱུག་གི་དཀྱིལ་འཁོར་རོ།།ལྔ་པ་སེར་སྣའི་གཉེན་པོ་ནམ་མཁའི་སྙིང་པོ་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་ལ།ནང་གི་དཀྱིལ་འཁོར་དུམ་བུ་དང་པོའི་ནམ་མཁའི་སྙིང་པོའི་དཀྱིལ་འཁོར་དང་འདྲ་བའོ། །ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་བཀོད་ལ། དབུས་སུ་ནམ་མཁའི་སྙིང་པོ།ཕྱག་གཡོན་རིན་པོ་ཆེའི་ཁུ་ཚུར་གྱིས་རྡོ་རྗེ་རིན་པོ་ཆེ་བཟུང་ནས་སྙེམས་པའི་ཚུལ་གྱིས་218

བཞུགས་པ། གཡས་ནོར་བུས་མཚན་པའི་དང་པོའི་རྡོ་རྗེ་རང་གི་སྙིང་གར་གཏོད་པའི་ཚུལ་གྱིས་འཇོག་པའོ། །གནུར་བ་གཡས་རིན་པོ་ཆེ་དཔྲལ་བར་འཇོག་ཅིང་། གཡོན་རིན་པོ་ཆེ་ཐུགས་ཀུར་འཛིན་པར་བཞེད་དེ། འགྲེལ་པ་ནས་སྔ་མ་གསུངས་སོ། །རིན་པོ་ཆེ་ཡིད་ལས་བྱུང་བ་ནས་རྡོ་རྗེ་རིན་པོ་ཆེ་འབེབས་པའི་བར་རྣམས་ཀྱི་ཕྱག་མཚན་དང་འཛིན་ཚུལ་ནི། འདི་ཉིད་ཀྱི་རྡོ་རྗེ་སེམས་དཔའི་དཀྱིལ་འཁོར་དུ་བཤད་པ་དང་ཕལ་ཆེར་འདྲ་ལ།ཁྱད་པར་ནི། །དེར་རྡོ་རྗེས་མཚན་པ་རྣམས་ལ་འདིར་རིན་པོ་ཆེས་མཚན་པ་བྱའོ། །དེར་རྡོ་རྗེ་ཁུ་ཚུར་གྱིས་བཟུང་བ་རྣམས་ནི། འདིར་ནོར་བུའི་ཁུ་ཚུར་གྱིས་བཟུང་བ་བྱའོ། །དེར་བཤད་པའི་རྡོ་རྗེ་རྣམས་ལ་ནི་རིན་པོ་ཆེས་མཚན་པའོ།།གནུར་བ་སྐུ་མདོག་ཀྱང་དེའི་སྐབས་དང་མཚུངས་པར་བཞེད་མོད་ཀྱི།རྒྱུད་ལས།མར་གད་རྙོག་པ་མེད་པའི་མདོག་ཅན།རྡོ་རྗེ་རིན་པོ་ཆེ་དང་རང་གི་འོད་ཟེར་གྱིས་དབང་བསྐུར་བ་ཅན། ནོར་བུ་རིན་པོ་ཆེའི་མདའ་ལ་སོགས་པའི་མཚན་མ་ཡོངས་སུ་བསྣམས་པ་ཞེས་ཐམས་ཅད་མར་གད་་་་་་་་་་མདོག་ཏུ་བཤད་ལ། མར་གད་མདོག་ལྗང་སེར་དུ་འགྲེལ་པར་བཤད་དོ། །གཙོ་འཁོར་ཐམས་ཅད་ཀྱང་སེམས་དཔའི་སྐྱིལ་ཀྲུང་གིས་བཞུགས་པ། རྡོ་རྗེའི་རིན་པོ་ཆེའི་ཅོད་པན་གྱིས་དབང་བསྐུར་བ།དར་དཔྱངས་དང་འོད་ཀྱི་དཀྱིལ་འཁོར་ཡང་དངོས་སུ་མ་གསུངས་ཀྱང་དོན་གྱིས་ཐོབ་བོ།།ནམ་མཁའི་སྙིང་བོའི་དཀྱིལ་འཁོར་རོ།།དྲུག་པ་འཇིག་རྟེན་དང་འཇིག་རྟེན་ལས་འདས་པའི་དཀྱིལ་འཁོར་དུ་འཇུག་པ་དང་། དབང་བསྐུར་བ་དང་། སྒྲུབ་པ་དང་། དངོས་གྲུབ་རྣམས་གཅིག་ཏུ་བསྡུ་བའི་ཕྱིར་རིགས་བསྡུས་པའི་དཀྱིལ་འཁོར་ནི། གཞི་དཀྱིལ་219

འཁོར་འདི་ཉིད་ཀྱི་རྡོར་སེམས་དང་འདྲ་བ་ལ། དབུས་ཀྱི་རེ་མིག་ལ་རྡོ་རྗེ་སེམས་དཔའི་དཀྱིལ་འཁོར་རོ། །ཕྱོགས་བཞིའི་རེ་མིག་ལ་ཤར་དུ་རྣམ་སྣང་གི་དཀྱིལ་འཁོར།ལྷོར་ཁྲོ་བོའི་དཀྱིལ་འཁོར། ནུབ་ཏུ་འཇིག་རྟེན་དབང་ཕྱུག་གི་དཀྱིལ་འཁོར། བྱང་དུ་ནམ་མཁའི་སྙིང་པོའི་དཀྱིལ་འཁོར། གྲ་བཞིར་རྡོ་རྗེ་སེམས་དཔའི་དཀྱིལ་འཁོར་ནས་གསུངས་པའི་རྡོ་རྗེ་སྦྲང་རྩི་མ་ལ་སོགས་པ་བཞི། ཕྱིའི་དཀྱིལ་འཁོར་གྱི་སྣམ་བུ་ལ་མེར་མིང་པོ་གསུམ་གྱི་དཀྱིལ་འཁོར། བདེན་བྲལ་དུ་སྲིང་མོ་བཞིའི་དཀྱིལ་འཁོར། རླུང་དུ་ལྷ་མ་ཡིན་གྱི་དཀྱིལ་འཁོར།དབང་ལྡན་དུ་ཀླུའི་དཀྱིལ་འཁོར་རོ། །གཞིའི་དཀྱིལ་འཁོར་གྱི་ཕྱི་ནང་གཉིས་མའི་སྒོར། རྡོ་རྗེ་སེམས་དཔའི་དཀྱིལ་འཁོར་ནས་བཤད་པའི་སྒོ་སྲུང་བཞི་སྟེ། རིགས་བསྡུས་པའི་དཀྱིལ་འཁོར་རོ། །བདུན་པ་མིང་པོ་གསུམ་གྱི་དཀྱིལ་འཁོར་ནི། གཞན་ཐམས་ཅད་སྔར་དུམ་བུ་དང་པོར་བཤད་པའི་མིང་པོ་གསུམ་གྱི་དཀྱིལ་འཁོར་དང་འདྲ་བ་ལ།ཁྱད་པར་མིང་པོ་གསུམ་ལ་གཞུའི་མཆོད་ཕྱིར་ཐོགས་ཡོད་པ། གཡས་ན་མདའ་ཐོགས་པ། གཡོན་ན་ཁ་ཕོར་ཙ་ཤ་ག་ཐོགས་པའོ། །བརྒྱད་པ་སྲིང་མོ་བཞིའི་དཀྱིལ་འཁོར་ནི། གནུར་པ་སྔར་དང་ཁྱད་མེད་པ་བཞེད་མོད་ཀྱི། རྒྱུད་ལས། དཀྱིལ་འཁོར་ཐམས་ཅད་བྱ་བ་ནི། གྲུ་བཞི་པ་ལ་སྒོ་བཞི་པ། །ཐིག་བཞི་དང་ནི་ཡང་དག་ལྡན། །ཀ་བ་ཆེན་པོ་བཞི་དང་བཅས། །གྲུ་ཆད་བཞི་ཡིས་རྣམ་པར་མཛེས། །དེ་ཡི་དབུས་སུ་དེ་བཞིན་དུ། །དཀྱིལ་འཁོར་བཞི་པ་བྲི་བར་བྱ། །ཞེས་འདིར་དཀྱིལ་འཁོར་གྲུ་བཞིར་གསུངས་པས་ཁྱད་ཅུང་ཟད་ཡོད་ལ། གཞན་དུམ་བུ་དང་པོར་གསུངས་པའི་སྲིང་མོ་བཞིའི་དཀྱིལ་འཁོར་བཞིན་ནོ། ། ་་220

དགུ་པ་ལྷ་མ་ཡིན་གྱིས་གདུལ་བར་བྱ་བ་རྣམས་ཀྱི་དོན་དུ་ལྷ་མ་ཡིན་གྱི་དཀྱིལ་འཁོར་ནི། ས་ལ་ཁྲུ་གང་ཙམ་དུ་བརྐོས་ནས་རིམ་པ་བཞི་དང་བཅས་པ་རྒྱར་ཁྲུ་གང་པར་བརྐོས་ལ་དེར་དཀྱིལ་འཁོར་གྲུ་བཞི་པ། སྒོ་གཅིག་ཤར་དུ་དོད་པའི་ཁ་གྱེན་དུ་བལྟས་བར་བྲིས་ལ། དེའི་དབུས་སུ་ཁྱབ་འཇུག་གི་འཁོར་ལོ། ཤར་དུ་ལྷ་མ་ཡིན་གྱི་དབང་པོ་བདེ་མཆོག །ལྷོར་ཐགས་བཟང་རིས། ནུབ་ཏུ་ལག་བཟང་། བྱང་དུ་ལྷ་མ་ཡིན་གྱི་སྲིན་པོ། ཐམས་ཅད་ཀྱང་འཁོར་དང་བཅས་པའོ། །མཚམས་བཞིར་ལྷ་མ་ཡིན་གྱི་བུ་མོ་བྲིའོ། །ཐམས་ཅད་ཀྱང་རྡོ་རྗེ་རིན་པོ་ཆེའི་དབང་བསྐུར་བ། འོད་ཀྱི་དཀྱིལ་འཁོར་ཅན། སྣ་ཚོགས་པདྨའི་གདན་ལ་བཞུགས་པའོ། །འདི་རྣམས་ལ་སྐུ་མདོག་ཕྱག་མཚན་བཞུགས་ཚུལ་གསལ་བར་མ་གསུངས་སོ། །བཅུ་པ་ཀླུས་འདུལ་བར་བྱ་བ་རྣམས་ཀྱི་དོན་དུ་ཀླུའི་དཀྱིལ་འཁོར་ནི།སྦྲུལ་བརྒྱད་ཀྱིས་མཚམས་ཀྱི་མཐར་མཇུག་མའི་རྩེ་མོ་མདུད་པ། སྦྲུལ་གྱི་གདངས་ཀུའི་རྩེ་མོས་སྒོ་ཁྱུད་དུ་བྱས་པའི་དཀྱིལ་འཁོར་ཟུར་བཞི་སྒོ་བཞི་པ།དབུས་སུ་ཆུའི་རི་མོ་ཆུ་སྲིན་ལ་སོགས་པས་ཡོངས་སུ་གང་བའི་ཀླུའི་གནས་་་་རྣམས་སུ་སྣ་ཚོགས་པདྨའི་གདན་བཀོད་ལ། དེའི་དབུས་སུ་ཀླུའི་རྒྱལ་པོ་ཤེ་ཥ་གདེངས་ཀ་བརྒྱད་དང་ལྡན་པ། ལུས་ཀྱི་ཚད་མེད་པ། ཤར་དུ་མཐའ་ཡས།མེར་རིགས་ལྡན། དེ་གཉིས་བྲམ་ཟེའི་རིགས་སོ། །ལྷོར་ནོར་རྒྱས། བདེན་བྲལ་དུ་དུང་སྐྱོང་། དེ་གཉིས་རྒྱལ་རིགས་སོ། །ནུབ་ཏུ་འཇོག་པོ། རླུང་དུ་པད་ཆེན།དེ་གཉིས་རྗེ་རིགས་སོ། །བྱང་དུ་།རྐོ་ཊ། དབང་ལྡན་དུ་པདྨ། དེ་གཉིས་དམངས་རིགས་སོ། །དེ་རྣམས་གདེངས་ཀ་བདུན་དང་ལྡན་པའོ། །གནུར་པས་དེ་རྣམས་ཐམས་ཅད་ཐལ་མོ་སྦྱར་བར་བཞེད་མོད་ཀྱི། འགྲེལ་པར།221

ལག་པ་གཡས་པར་རྡོ་རྗེ་རྩེ་གསུམ་བཟུང་ཞིང་། གཡོན་པས་ཀླུའི་ཞགས་པ་བཟུང་ལ་ཕུ་ཞེས་ཟློས་པ་འདི་ནི། ཕྱག་རྒྱ་ཆེན་པོའོ་ཞེས་བཤད་པས་དེ་བཞིན་དུ་འཐད་དོ། །ཐམས་ཅད་ཀྱང་རིན་པོ་ཆེའི་ཅོད་པན་གྱིས་དབང་བསྐུར་བ། ཟླ་བའི་རྒྱབ་རྟེན་ཅན་ནོ། །དེ་རྣམས་ཀྱི་ཁ་དོག་གསལ་བར་མ་གསུངས་ལ། གནུར་པས་ཀླུ་རྒྱལ་རིགས་སེར། བྲམ་ཟེའི་རིགས་དཀར། རྗེ་རིགས་དམར། དམངས་རིགས་སྔོ། རྩིག་པའི་སྦྲུལ་བརྒྱད་པོ་ཕྱོགས་མདོག་ཏུ་བཞེད་མོད་ཀྱི། འོག་མེ་ལྟར་འབར་བའི་དཀྱིལ་འཁོར་གྱིས་བརྟག་པའི་སྐབས་སུ། ས་དཀར་པོ་བྲམ་ཟེའི་རིགས། དམར་པོ་རྒྱལ་རིགས། སེར་པོ་རྗེ་རིགས། ནག་པོ་དམངས་རིགས་སུ་བཤད་པས།དེ་བཞིན་བྱས་ན་འཐད་དམ་སྙམ་མོ།།བཅུ་གཅིག་པ་དངོས་གྲུབ་མ་གྲུབ་པ་མྱུར་དུ་སྒྲུབ་པར་བྱེད་པ་རྡོ་རྗེ་སེམས་དཔའ་གསང་བའི་དཀྱིལ་འཁོར་ནི། རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་དང་འདྲ་བ་ལ། ལྷ་གཙོ་བོ་རྡོ་རྗེ་སེམས་དཔའ་ཕོ། རྡོ་རྗེ་ཡིད་ལས་བྱུང་བ་ནས་རྡོ་རྗེ་འབེབས་པའི་བར་ཐམས་ཅད་ལྷ་མོ་སྟེ། མཚན་ཉིད་གཞན་ཐམས་ཅད་རྡོ་རྗེ་སེམས་དཔའ་བདེ་བ་ཆེན་པོའི་དང་འདྲའོ། །འདིར་གནུར་བ་གཙོ་བོ་ཡང་ལྷ་མོར་འབྲི་བར་བཤད་པ་ནི། མི་འཐད་དེ།འགྲེལ་པ་ལས། འདིར་ཁྱད་པར་ནི། འདི་ཡིན་ཏེ། ཐམས་ཅད་དཀྱིལ་འཁོར་ཆེན་པོ་དང་འདྲ་བ་ལས། འདིར་རྡོ་རྗེ་ཡིད་ལས་བྱུང་བ་ནས་རྡོ་རྗེ་འབེབས་པའི་བར་ཐམས་ཅད་བུད་མེད་ཀྱི་ཆ་ལུགས་འཛིན་པར་བྱའོ། །ཞེས་པ་དང་།བཅོམ་ལྡན་འདས་རྡོ་རྗེ་སེམས་དཔའི་མདུན་དུ་ཞེས་ཕོར་གསལ་བར་་་་་་་་་་གསུངས་པའི་ཕྱིར་རོ། །ཡང་གནུར་བས་ཀཱི་ལི་ཀཱི་ལི་མ་དཀར་ལྗང་དུ་བཤད།འགྲེལ་པར་དཀར་པོར་བཤད། དྲན་པ་མ་དང་། སྤྱན་མ་དང་། གླུ་མ་རྣམས་སྔོན་མོར་བྱས། འགྲེལ་པར་དེ་རྣམས་སེར་མོར་བཤད། སྙེམས་མ་དང་།222

དཔལ་ཆེན་མོ་དང་། གར་མ་རྣམས་སེར་མོ་བྱས། འགྲེལ་པར་སྔོན་མོར་གསུངས་སོ། །རྡོ་རྗེ་སེམས་དཔའ་གསང་བའི་དཀྱིལ་འཁོར་ཏེ། དུམ་བུ་གཉིས་པ་རྩ་བའི་དཀྱིལ་འཁོར་རྫོགས་སོ། །གཉིས་པ་ལ་གཉིས་ཏེ། རྟོགས་པ་ཐམས་ཅད་བསྡུས་པའི་རྩ་བའི་རྒྱུད་ལས་འབྱུང་བའི་དཀྱིལ་འཁོར་དང་། ལས་ཀྱི་དབང་གིས་མ་གྲུབ་པ་སྒྲུབ་པར་བྱེད་པ་གསང་བ་རས་བྲིས་ཀྱི་དཀྱིལ་འཁོར་རོ། །དང་པོ་ལ་བཅུ་སྟེ།འདོད་ཆགས་ཀྱི་འདོད་ཆགས་སྤང་བའི་ཕྱིར་རྡོ་རྗེ་སེམས་དཔའི་དང་། རང་བཞིན་བཟང་ཞིང་ཆ་མཉམ་པའི་དོན་དུ་དེ་བཞིན་གཤེགས་པའི་དང་། ཁྲོ་བས་ཁྲོ་བ་སྤང་བའི་ཕྱིར་རྡོ་རྗེ་མེ་ལྟར་རབ་ཏུ་འབར་བའི་དང་། ལོག་ལྟའི་གཉེན་པོར་འགྲོ་བ་འདུལ་བའི་དང་། སེར་སྣའི་གཉེན་པོར་ནམ་མཁའི་སྙིང་པོའི་དང་། མིང་བོ་གསུམ་གྱི་དང་། སྲིང་མོ་བཞིའི་དང་། ཀླུའི་དང་།བགེགས་ཐམས་ཅད་རྣམ་པར་གཞོམ་པའི་ཕྱིར་གདོན་གྱི་དང་། འཇིག་རྟེན་དང་འཇིག་རྟེན་ལས་འདས་པའི་ལྷ་ཐམས་ཅད་ཀྱི་དཀྱིལ་འཁོར་ལ་མོས་་་་་་པའི་དོན་དུ་རིགས་བསྡུས་པའི་དཀྱིལ་འཁོར་རོ། །དང་པོ་ནི། དཀྱིལ་འཁོར་སྔར་གྱི་རྡོ་རྗེ་སེམས་དཔའི་དང་འདྲ་བ་ལ། དབུས་སུ་སྣ་ཚོགས་པདྨ་སྔོན་པོ་དང་། སེར་པོ་དང་།དམར་པོ་དང་།ལྗང་ཁུ་དང་།དཀར་པོའི་འདབ་མ་དང་ལྡན་པས་ཀུན་དུ་ཁེབས་པ་ཞེས་འགྲེལ་བ་ལས་བཤད་པས། ཕྱོགས་བཞི་ཕྱོགས་མདོག མཚམས་བཞི་དཀར་པོར་རིགས་སམ་སྙམ་མོ། །སྡོང་བུ་དང་བཅས་པའི་སྟེང་དུ་རྡོ་རྗེ་སེམས་དཔའ་ཟླ་བའི་མདོག་ཅན་ཞལ་འཛུམ་པ་དང་བཅས་པ། ཁ་དོག་དམར་པོའི་མཐར་དཀར་པོ་དང་སེར་པོ་དང་སྔོན་པོ་དང་ལྗང་ཁུ་དམར་་་་་བའི་རི་མོ་སྣ་ཚོགས་འབར་བའི་འོད་ཀྱི་དཀྱིལ་འཁོར་ཅན། དེ་བཞིན་གཤེགས་པ་ལྔའི་ཅོད་པན་གྱིས་དབང་བསྐུར་བ། གདུ་བུ་དང་། སྙན་ཆ་དང་།223

དབུ་རྒྱན་ལ་སོགས་པ་དང་། ན་བཟའ་སྣ་ཚོགས་པ་མངའ་བ སེམས་དཔའི་སྐྱིལ་ཀྲུང་གིས་བཞུགས་པ། རྡོ་རྗེ་སྙེམས་པའི་ཚུལ་འཆང་བ། འདིར་ཡང་སྙེམས་པའི་ཚུལ་དང་། སྐུ་དྲང་པོར་བསྲང་བ་གཉིས་ཀ་བཤད་པར་སྣང་ངོ་། །ཕྱག་མཚན་སྔར་དང་འདྲའོ། །ཤར་དུ་འདོད་ཆགས་རྡོ་རྗེ་མ་དམར་མོ། གཡོན་རྡོ་རྗེ་ཁུ་ཚུར་གྱིས་གཞུ་བསྣམས་པ། གཡས་མདའ་གསོར་བ་ལ་བརྩོན་པ་དང་། ལྷོར་རྡོ་རྗེ་ཀཱ་ལི་ཀཱི་ལ་ཡ་མ་དཀར་ལྗང་། ཕྱག་གཉིས་ཀྱིས་དང་པོའི་རྡོ་རྗེ་ལ་འཁྱུད་དེ་བཞུགས་པ། ནུབ་ཏུ་རྡོ་རྗེ་དྲན་མ་སྔོན་མོ།ཕྱག་གཡོན་ཆུ་སྲིན་གྱི་རྒྱལ་མཚན་བསྣམས་པ། གཡས་ཇི་ལྟར་མཛེས་པར་བཞག་པའོ། །བྱང་དུ་འདོད་པའི་དབང་ཕྱུག་མ་སྔོན་མོར་བཤད་སྣང་སྟེ།རིགས་འགྲོས་ཀྱིས་བརྟགས་ན། སེར་མོ་དགོས་པ་འདྲའོ། །ཕྱག་གཉིས་རྡོ་རྗེ་ཁུ་ཚུར་གྱིས་རྡོ་རྗེ་རྩེ་ལྔ་པ་གཉིས་བསྣམས་ནས་དཀུར་བརྟེན་པ། མེར་རབ་ཏུ་དགའ་བ་མ་དམར་མོ། བདེན་བྲལ་དུ་ཤིན་ཏུ་དགའ་མ།པ་ལ་ཤའི་མདོག་ལྟར་དཀར་བ། འདིར་རླུང་མཚམས་ཀྱི་ལྷ་མོ་ཆད་སྣང་སྟེ། རྡོ་རྗེ་སྤྱན་སྔོན་མོ།དབང་ལྡན་གྱི་མཚམས་སུ་དཔལ་ཆེན་མོ་གསེར་གྱི་མདོག་ཅན་ཏེ། བཞི་པོ་མེ་ཏོག་དང་། བདུག་སྤོས་དང་། མར་མེ་དང་། དྲིའི་དུང་ཆོས་སྤྱི་བོར་ཐལ་མོ་སྦྱར་བས་འཛིན་པའོ། །ཕྱིའི་དཀྱིལ་འཁོར་གྱི་མེ་མཚམས་སུ་སྒེག་མོ་དམར་མོ། རྡོ་རྗེ་ཁུ་ཚུར་གྱིས་རྡོ་རྗེ་རྩེ་ལྔ་པ་གཉིས་བསྣམས་ནས་དཀུར་བརྟེན་ཏེ་བཞུགས་པ། བདེན་བྲལ་དུ་བཞད་མ། པ་ལ་ཤའི་མདོག་ལྟར་དཀར་བ། ཕྱག་གཉིས་་ཀྱིས་སོའི་ཕྲེང་བ་གཉིས་བསྣམས་ནས་བཞད་པར་སྟོན་པ། རླུང་དུ་གླུ་མ་སྔོན་མོ། པི་ཝཾ་ལེན་པ་ལ་བརྩོན་པ། དབང་ལྡན་དུ་གར་མ་སེར་མོ།ཕྱག་གཉིས་རྡོ་རྗེ་རྩེ་གསུམ་པ་བསྣམས་ཏེ་གར་མཛད་པ།སྒོ་224

ཕྱི་ནང་གཉིས་ནའི་ཤར་སྒོར་རྡོ་རྗེ་ལྕགས་ཀྱུ་མ་སྔོན་མོ། ཕྱག་གཉིས་རྡོ་རྗེ་ལྕགས་ཀྱུས་རྡོ་རྗེ་འཆང་ཆེན་པོ་ལ་སོགས་པའི་ལྷ་རྣམས་འགུགས་པར་་་་་་་་་མཛད་མ། ལྷོ་སྒོར་རྡོ་རྗེ་ཞགས་པ་མ་པ་ལ་ཤའི་མདོག་ལྟར་དཀར་བ། ཕྱག་གཉིས་རྡོ་རྗེ་ཞགས་པས་གཞུག་པར་མཛད་མ། ནུབ་སྒོར་རྡོ་རྗེ་ལྕགས་སྒྲོག་མ་སྔོན་མོ། ལྕགས་སྒྲོག་གིས་འཆིང་བར་མཛད་མ།བྱང་སྒོར་རྡོ་རྗེ་དྲིལ་བུ་མ་སེར་མོ། ཕྱག་གཡས་རྡོ་རྗེ་དྲིལ་བུ་འཁྲོལ་བ། གཡོན་གདན་ལ་བརྟེན་པའོ། །འདིར་འགྲེལ་པ་ལས། པ་ལ་ཤའི་མདོག་ལྟར་དཀར་བ་ཞེས་པ་ནི། འགྱུར་སྐྱོན་དུ་མངོན་ཏེ། དུམ་བུ་དང་པོའི་འགྲེལ་པའི་དཔེ་ལ་ལར་པ་ལ་ཤའི་མདོག་ལྗང་ཁུར་བཤད་ཅིང་། འདིར་ཡང་རྡོ་རྗེ་ཀཱི་ལི་ཀཱི་ལ་ཡ་མ་དཀར་ལྗང་དུ་བཤད་པའི་རིགས་འགྲོས་དང་བསྟུན་ན། དཀར་ལྗང་དུ་རིགས་པར་སྣང་ངོ་། །དེ་ལ་རྡོ་རྗེ་སེམས་དཔའ་འཛུམ་པ་དང་བཅས་ཤིང་དགའ་བ་ཆེན་པོས་གཟིགས་པ་སྟེ། འདོད་ཆགས་རྡོ་རྗེ་མ་དང་། རབ་ཏུ་དགའ་བ་མ་དང་། སྒེག་མོ་དང་། ལྕགས་ཀྱུ་མ་རྣམས་ཀྱིས་སྒེག་ཅིང་འཛུམ་པ་དང་བཅས་པས་རྣམ་པར་གཡོ་ཞིང་ཟུར་གྱིས་ལྟ་བ་ལ་སྤྱན་རས་གཟིགས་པ། ཏཱི་ལ་ཀཱི་ལ་མ་དང་།ཤིན་ཏུ་དགའ་མ་དང་། བཞན་མ་དང་། ཞགས་པ་མ་འཛུམ་ཞིང་མིག་འཛུམ་པ་ལོངས་སྤྱོད་པར་མཛད་པ། རྡོ་རྗེ་དྲན་མ་དང་། སྤྱན་དང་། གླུ་མ་དང་། ལྕགས་སྒྲོག་མ་སྙེམས་པ་དང་བཅས་པས་མཆོག་ཏུ་བཞད་པས་སྤྱན་གཡོན་དུ་གཟིགས་པ། རྡོ་རྗེ་འདོད་པའི་དབང་ཕྱུག་མ་དང་། དཔལ་ཆེན་མོ་དང་། གར་མ་དང་། དྲིལ་བུ་མ་སྣ་ཚོགས་ཀྱིས་རྣམ་པར་སྒེག་པས་རབ་ཏུ་འདུད་པ་དང་ལྡན་པ་ལ་གཟིགས་པར་མཛད་པའོ། །ཐམས་ཅད་ཀྱང་སྣ་ཚོགས་པདྨ་ལ་སེམས་དཔའི་སྐྱིལ་ཀྲུང་གིས་བཞུགས་པ། རྒོད་ཅན་བདེ་བའི་225

གཟུགས་ཅན། ཤར་ཕྱོགས་པ་རྣམས་མི་བསྐྱོད་པ། ལྷ་ཕྱོགས་པ་རྣམས་རིན་འབྱུང་། ནུབ་ཕྱོགས་པ་རྣམས་འོད་དཔག་མེད། བྱང་ཕྱོགསོ་པ་རྣམས་དོན་ཡོད་གྲུབ་པའི་ཅོད་པན་གྱི་དབང་བསྐུར་བ།འོད་ཀྱི་དཀྱིལ་འཁོར་དམར་པོ་འབར་བ་ཅན། སྣ་ཚོགས་པདྨ་ལ་སེམས་དཔའི་སྐྱིལ་ཀྲུང་གིས་བཞུགས་པའོ། །ཡི་གེ་གཉིས་ཀྱི་གོ་བགོ་ཞེས་བཤད་པས་དར་དཔྱངས་ཀྱང་དོན་གྱིས་ཐོབ་བོ། །གནུར་བ་འདི་གཙོ་བོ་མ་གཏོགས་པ། རྡོ་རྗེ་སེམས་དཔའ་གསང་བའི་དཀྱིལ་འཁོར་དང་འདྲ་བར་བཞེད་དེ། ཁྱད་པར་ཆེ་བར་སྣང་ངོ་། །གཉིས་པ་དེ་བཞིན་གཤེགས་པའི་དཀྱིལ་འཁོར་ནི། ཕྱི་སྔར་དང་འདྲ་ལ། དེའི་ནང་དུ་དེའི་ཕྱེད་ཀྱི་ཚད་ཀྱི་རྡོ་རྗེ་རྩེ་གསུམ་པའི་གདུང་ཟླུམ་གྱི་ནང་ཀ་བ་བརྒྱད་དང་ལྡན་པ། ལེ་ཚེ་དགུར་བྱས་པའི་ལྷ་ཐམས་ཅད་ཀྱི་གནས་སུ་སྣ་ཚོགས་པདྨའི་གདན་བཀོད་ལ། དབུས་སུ་རྣམ་སྣང་གསེར་གྱི་མདོག་ཅན།ཞལ་གཅིག་པ་བྱང་ཆུབ་མཆོག་གི་ཕྱག་རྒྱས་དེ་བཞིན་གཤེགས་པའི་རྡོ་རྗེ་་་་་བསྣམས་པ།ཞལ་ཤར་དུ་གཟིགས་པ། ཅུང་ཟད་འཛུམ་པའི་ཚེམས་མི་མངོན་པ། ལོངས་སྤྱོད་རྫོགས་པའི་སྐུ་ཅན་ནོ། །ཤར་དུ་མི་བསྐྱོད་པ་དཀར་པོ། ས་གནོན་གྱི་ཕྱག་རྒྱས་རྡོ་རྗེ་བསྣམས་པ། ལྷོར་རིན་འབྱུང་སྔོན་པོ། མཆོག་སྦྱིན་གྱི་ཕྱག་རྒྱས་རྡོ་རྗེ་རིན་པོ་ཆེ་བསྣམས་པ། ནུབ་ཏུ་སྣང་བ་མཐའ་ཡས་དམར་པོ། ཏིང་འཛིན་མཆོག་གི་ཕྱག་རྒྱས་རྡོ་རྗེ་པདྨ་བསྣམས་པ། བྱང་དུ་དོན་གྲུབ་སྣ་ཚོགས་མདོག མི་འཇིགས་པའི་ཕྱག་རྒྱས་སྣ་ཚོགས་རྡོ་རྗེ་བསྣམས་པ། བཞི་གའང་སྤྲུལ་བའི་སྐུ་རབ་ཏུ་བྱུང་བའི་ཆ་ལུགས་ཅན་ཆོས་གོས་བསྣམས་པ།རྣམ་པར་སྣང་མཛད་ལ་མངོན་དུ་ཕྱོགས་པ་སྟེ། དེ་བཞིན་གཤེགས་པ་ལྔ་གའང་ཉི་མའི་དཀྱིལ་འཁོར་གྱི་འོད་མངའ་བ། རིན་པོ་ཆེའི་ཅོད་པན་གྱིས་226 ་

དབང་བསྐུར་བ། རྡོ་རྗེའི་སྐྱིལ་ཀྲུང་གིས་བཞུགས་པའོ། །མེར་རྡོ་རྗེ་རྩེ་ལྔ་པ།སྲིན་པོར་རྡོ་རྗེ་རིན་པོ་ཆེ། རླུང་དུ་རྡོ་རྗེ་པདྨ། དབང་ལྡན་དུ་སྣ་ཚོགས་རྡོ་རྗེའོ། །ཕྱིའི་དཀྱིལ་འཁོར་གྱི་མེར་སྒེག་མོ། བདེན་བྲལ་དུ་བཞད་མ། རླུང་དུ་གླུ་ཆེན་མོ། དབང་ལྡན་དུ་གར་མའོ། །ཤར་སྒོར་རྡོ་རྗེ་ལྕགས་ཀྱུ་དཀར་དམར།རྡོ་རྗེ་ལྕགས་ཀྱུས་དེ་བཞིན་གཤེགས་པ་ཐམས་ཅད་འགུགས་པ། ལྷོ་སྒོར་རྡོ་རྗེ་ཞགས་པ་དཀར་པོ། རྡོ་རྗེ་ཞགས་པ་བསྣམས་པ། ནུབ་སྒོར་རྡོ་རྗེ་ལྕགས་་སྒྲོགས་སེར་པོ། རྡོ་རྗེ་ལྕགས་སྒྲོག་བསྣམས་པ།བྱང་སྒོར་རྡོ་རྗེ་དྲིལ་བུ་སྔོན་པོ།གཡས་དྲིལ་བུ། གཡོན་གདན་ལ་བརྟེན་ནས་བཞུགས་པ་སྟེ། དེ་ལྟར་བརྒྱད་ནི། རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་ནས་བཤད་པའི་སྐུ་མདོག་ཕྱག་མཚན་དང་མཐུན་ནོ། །ཐམས་ཅད་ཀྱང་སྣ་ཚོགས་པདྨའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་པ། སངས་རྒྱས་ལྔའི་ཅོད་པན་གྱིས་དབང་བསྐུར་བ། རྣམ་པར་སྣང་མཛད་ལ་མངོན་དུ་ཕྱོགས་པ། འོད་ཀོར་དངོས་སུ་མ་གསུངས་ཀྱང་རྡོ་རྗེ་སེམས་དཔའི་དང་འདྲ་བར་དོན་གྱིས་ཐོབ་བོ ་གསུམ་པ་མེ་ལྟར་འབར་བའི་དཀྱིལ་འཁོར་ནི། ཕྱི་སྔར་དང་འདྲ་བ་ལ། ནང་དུ་ལྟེ་བར་ཕུར་བུ་ལ་ཐིག་སྐུད་བཏགས་ནས་དབང་ལྡན་ནས་བརྩམས་ཏེ་གཡས་ནས་བསྐོར་ཞིང་ཆ་ཉི་ཤུའི་ཚད་ཀྱི་ཐིག་བཏབ་ལ་ཐམས་ཅད་ཀྱི་ནང་དུ་རྡོ་རྗེ་འབར་བའི་དཀྱིལ་འཁོར་ཐིག་གདབ་པར་བྱ། དེ་ཉིས་འགྱུར་གྱི་དངོས་པོ་འབར་བའི་འཁོར་ལོས་ཡོངས་སུ་བསྐོར་བར་ནང་དུ་་་་་་ཐིག་གདབ་བོ། །དེའི་ཉིས་འགྱུར་གྱིས་ནི་གཉིས་པའོ། །དེའི་བཞི་འགྱུར་གྱིས་ནི་གསུམ་པའོ། །དེའི་ལྔ་འགྱུར་གྱིས་ནི་བཞི་པའོ། །དེའི་དྲུག་འགྱུར་གྱིས་ནི་227

ལྔ་པའོ། །དེའི་བདུན་འགྱུར་གྱིས་ནི་དྲུག་པའོ། །དེའི་བརྒྱད་འགྱུར་གྱིས་ནི་བདུན་པའོ།།ཐིག་གི་བར་དུ་ཆད་པར་ཐིག་གདབ་པར་བྱའོ། །དེ་ནས་དབུས་སུ་རྡོ་རྗེ་ཐིག་དང་དཀྱིལ་འཁོར་གྱི་ཀ་བ་བརྒྱད་ལེགས་པར་བཏབ་ལ། རི་མོ་བདུན་པོ་ལ་ཁ་དོག་སེར་པོའི་རི་མོ་གཅིག་གིས་འབར་བའི་འཁོར་ལོ་བྱ་སྟེ།འཁོར་ལོ་ནི། ལྕགས་སོ། །དབུས་ཀྱི་ལེ་ཚེ་ལ་སྣ་ཚོགས་པདྨའི་གདན་ལ། རྡོ་རྗེ་མེ་ལྟར་འབར་བ་སྐུ་མདོག་སྔོན་པོ། ཞལ་ཁྲོ་བ་དང་བཅས་པས་བཞད་པ།མཆེ་བ་ཅུང་ཟད་གཙིགས་པ། ཕྱག་གཡོན་པས་རྡོ་རྗེ་ཁུ་ཚུར་ཁྲོ་བོའི་དྲིལ་བུ་དང་བཅས་པའི་ཁ་ནང་དུ་བསྟན་པ་སྙེམས་པའི་ཚུལ་གྱིས་འཆང་བ། ཕྱག་གཡས་པ་འབར་བ་དང་བཅས་པས་ཁྲོ་བོའི་རྡོ་རྗེ་བླང་ས་ཏེ། ་ དྲེགས་པས་གསོར་བར་བརྩོན་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། འབར་བའི་ཕྲེང་བ་ཅན་འོད་ཟེར་འབར་བ་ཀུན་ཏུ་འཁྲུགས་པ། སངས་རྒྱས་ལྔ་དང་རྡོ་རྗེ་ཕྲེང་བའི་ཅོད་པན་གྱིས་དབང་བསྐུར་བ། ཁྲོ་གཉེར་དང་བཅས་ཤིང་ཁྲོ་བོའི་རྡོ་རྗེ་ལྟ་བས་གཟིགས་པའོ། །རེ་མིག་རྣམས་ལ་ཤར་དུ་རྡོ་རྗེ་མཚོན་ཆ་འཛིན་མ། ཕྱག་གཡས་ཀྱིས་རྡོ་རྗེ་རྩེ་ལྔ་པ་གསོར་བ་ལ་བརྩོན་པ།གཡོན་པ་གདན་ལ་སྙེམས་པས་བཞུགས་པའོ། །ལྷོར་གདུང་ཆེན་འཛིན་མ།གཡས་ཀྱིས་རྡོ་རྗེ་རྩེ་གསུམ་འཛིན་པ། གཡོན་གདན་ལ་སྙེམས་པ། ནུབ་ཏུ་མཛོད་འཛིན་མ། ཕྱག་གཡས་རྡོ་རྗེ་ཁུ་ཚུར་གྱིས་རལ་གྲི་བསྣམས་པ། གཡོན་ཁྲོ་བོའི་ཁུ་ཚུར་རང་གི་ཐུགས་ཀུར་འཇོག་པ་སྡིགས་མཛུབ་མཛད་པ། བྱང་དུ་ཞགས་པ་འཛིན་མ། གཡས་རྡོ་རྗེ་ཁུ་ཚུར་གྱིས་ཞགས་པ་འཛིན་པ། གཡོན་གྱིས་ཐོད་པ་བསྣམས་པ། མེར་འདའ་འཛིན་མ། གཡོན་གྱིས་རྡོ་རྗེའི་གཞུ་བསྣམས་པ། གཡས་ཀྱིས་རྡོ་རྗེའི་མདའ་དང་བཅས་པའི་གཞུ་རྒྱུད་བཟུང་228 ་

ནས་མདའ་འཕེན་པ། བདེན་བྲལ་དུ་ཁ་ཊྭཱཾ་ག་འཛིན་མ། ཐོད་པའི་ཕྲེང་བའི་ཅོད་པན་ཅན། སངས་རྒྱས་ཀྱི་གཙུག་གི་ནོར་བུས་བརྒྱན་པ། ཕྱག་གཡས་ཀྱི་རྡོ་རྗེ་རྩེ་ལྔ་པ་འབར་བ་དང་བཅས་པའི་ཁ་ཊྭཱཾ་ག་བསྣམས་པ། གཡོན་གདན་ལ་སྙེམས་ནས་བཞུགས་པ། རླུང་དུ་འཁོར་ལོ་འཛིན་མ། ཕྱག་གཡས་ཀྱི་གུང་མོས་རྡོ་རྗེ་འཁོར་ལོ་རྩིབས་བརྒྱད་པ་བསྟོད་པའི་ཚུལ་དུ་བསྣམས་པ། གཡོན་གདན་ལ་སྙེམས་པ། དབང་ལྡན་དུ་བ་དན་སྣ་ཚོགས་འཛིན་མ། ཕྱག་གཡས་ཀྱིས་དྲིལ་བུ་འདབ་མ་བ་དན་ཡིན་སྙམ་སྣ་ཚོགས་ཅན་བཏགས་པ། གཡོན་རྡོ་རྗེ་ཁུ་ཚུར་དྲིལ་བུ་དང་བཅས་པ་དཀུར་བརྟེན་ཏེ་སྙེམས་པས་བཞུགས་་་་་་་་་པའོ། །འདིར་འགྲེལ་པའི་དཔེ་མ་དག་པས་སྐུ་མདོག་དང་བཞུགས་སྟངས་ཆད་སྣང་། གནུར་པས་སྔོན་མོ་སེམས་དཀྱིལ་ཅན་དུ་བཤད་སྣང་བས་བརྟག་པར་བྱའོ། །དེ་ནས་འབར་བའི་འཁོར་ལོ་རིམ་པ་བསྐོར་བ་དང་པོའི་ཇིག་གི་ནང་དུ་རྡོ་རྗེ་གཙུག་ཏོར་བཞི་ལ། འགྲེལ་པར་ཤར་ཕྱོགས་ནས་བརྩམས་ཏེ་གྲལ་རིམ་པ་བཞིན་དུ་བྲིའམ་གཞག་པར་བྱའོ། །ཞེས་གསུངས་པའི་དོན་ལ།གནུར་པས་གཙུག་ཏོར་བཞི་ཕྱོགས་བཞིར། རིག་པའི་རྒྱལ་པོ་བཞི་མཚམས་བཞིར། གཞན་རྣམས་རིམ་པ་བཞིན་ཤར་ནས་བརྩམས་ནས་འགོད་པར་བཞེད་དོ། །དེ་ལ་རྡོ་རྗེ་གཙུག་ཏོར་བཞི་ནི། སྐུ་མདོག་སྔོ་བ། གཡས་པའི་ཁུ་ཚུར་འགྲེལ་པར་རྡོ་རྗེ་གཙུག་ཏོར་ལ་སོགས་པ་རྣམས་ཀྱི་ནི། རྡོ་རྗེ་ཁུ་ཚུར་གཉིས་ལས་བྱུང་བའི་ཕྱག་རྒྱ་ཆེན་པོའོ། །ཞེས་གསུངས་པས་དམིགས་བསལ་མེད་པའི་ཁུ་ཚུར་འདི་རྣམས་རྡོ་རྗེའི་ཁུ་ཚུར་རོ་གྱིས་རྡོ་རྗེ་གཙུག་ཏོར་བསྣམས་པ་ནི་རང་གི་གཙུག་ཏོར་ལ་འཛིན་ཚུལ། རྡོ་རྗེ་རིག་པའི་རྒྱལ་མོ་བཞི་དཀར་པོ། གཡས་མཛོད་སྤུ་དཀར་པོ་བསྣམས་པ་ནི་རང་གི་སྨིན་མཚམས་ཀྱི་མཛོད་སྤུ་དཀར་པོ་འཛིན་ཚུལ། རིག་པ་་ 229

མཆོག་སྔོན་པོ།ཆོས་ཀྱི་ཧཱུཾ་མཛད་ཀྱི་ཚུལ་ཅན། གཡས་པའི་ཁུ་ཚུར་གྱིས་རྡོ་རྗེ་པདྨ་བསྣམས་པ། དེ་རྣམས་གཡོན་པའི་ཁུ་ཚུར་གྱིས་སྡིགས་མཛུབ་བྱེད་པ་ལ་བརྩོན་པའོ། །ཁྲོ་བོ་ཊཀྐི་སྔོན་པོ་ཁུ་ཚུར་གཉིས་ཀྱིས་རྡོ་རྗེ་མདའ་འཕེན་ཅིང་བཞུགས་པ། གཤིན་རྗེ་གཤེད་ནག་པོ། གཡས་པའི་ཁུ་ཚུར་གྱིས་རལ་གྲི་བསྣམས་པ། ཁྲོ་བོ་ཀ་ན་དམར་པོ། གཡས་པའི་ཁུ་ཚུར་གྱིས་རལ་གྲི་བསྣམས་པ། རྡོ་རྗེ་ལྕགས་ཀྱུ་སྐུ་མདོག་སྔོན་པོ་གཡས་པའི་ཁུ་ཚུར་གྱིས་ལྕགས་ཀྱུ་བསྣམས་པ། རྡོ་རྗེ་ཞགས་པ་སེར་པོ། གཡས་པའི་ཁུ་ཚུར་གྱིས་ཞགས་པ་བསྣམས་པ། དེ་རྣམས་གཡོན་སྡིགས་མཛུབ་མཛད་པའོ། །རྡོ་རྗེ་ཀཱི་ལི་ཀཱི་ལ་ལྗང་ཁུ། ཕྱག་གཉིས་ཁུ་ཚུར་དུ་བྱས་པ་རང་གི་ཐུགས་ཀུར་རྡོ་རྗེ་རྩེ་ལྔ་པ་ལ་འཁྱུད་པའི་ཚུལ་གྱིས་བཞུགས་པའོ། །རྡོ་རྗེ་སྙེམས་པ་སྔོན་པོ། ཁུ་ཚུར་གཉིས་ཀྱིས་རྡོ་རྗེ་རྩེ་ལྔ་པ་གཉིས་བསྣམས་ནས་སྙེམས་ཚུལ་གཉིས་མཛད་ནས་་་་་་་་་བཞུགས་ཤིང་དཔུང་བ་གཡོན་དུ་འདུད་པའོ། །རྡོ་རྗེ་བསྡམས་པ་སེར་པོ།གཡས་པའི་ཁུ་ཚུར་གྱིས་རྡོ་རྗེ་བསྣམས་པ། རྡོ་རྗེ་ཁུ་ཚུར་སྐུ་མདོག་པདྨ་ལྟར་དམར་སྐྱ། གཡས་པའི་རྡོ་རྗེ་ཁུ་ཚུར་གྱིས་རྡོ་རྗེ་དང་བཅས་པའི་རྡོ་རྗེ་ཁུ་ཚུར་གྱི་དམ་ཚིག་གི་ཕྱག་རྒྱ་འཆིང་བ། རྡོ་རྗེ་སྡེ་དཀར་དམར། གཡས་པའི་ཁུ་ཚུར་གྱིས་རྡོ་རྗེ་པདྨ་བསྣམས་པ། དེ་རྣམས་གཡོན་སྡིགས་མཛུབ་མཛད་པའོ། །རྡོ་རྗེ་གཙུག་འཆང་དམར་པོ། མདའ་གཞུ་བསྣམས་པ། རྡོ་རྗེའི་མདའ་འཕེན་པའི་གདུག་པ་ཐམས་ཅད་གསོད་པའོ། །རྡོ་རྗེ་ཕྱག་འཚལ་བ་སྔོན་པོ། གཡས་པའི་ཁུ་ཚུར་གྱིས་རྡོ་རྗེ་བསྣམས་པ། གཡོན་པའི་ཁུ་ཚུར་གྱི་མཛུབ་མོས་གདུག་པ་ཐམས་ཅད་ལ་ཡང་དག་པར་བསྡིགས་པ་མཛད་ཅིང་བཞུགས་་་་་་་པའོ། །རྡོ་རྗེ་རྐང་གདུབ་སྐུ་མདོག་སྔོ་དམར། གཡས་པའི་ཁུ་ཚུར་གྱིས་རྐང་230

གདུབ་བསྣམས་པ། གཡོན་པའི་ཁུ་ཚུར་གྱིས་གདུག་པ་ཐམས་ཅཅད་ཀུན་དུ་བསྡིགས་ནས་བརྒྱལ་བར་མཛད་པ། རྡོ་རྗེ་སྒྲོག་དཀར་དམར། གཡས་གཡོན་གྱི་ཁུ་ཚུར་གྱིས་རྡོ་རྗེ་ལྕགས་སྒྲོག་བསྣམས་ནས་གདུག་པ་ཐམས་ཅད་འཆིང་བའི་ཚུལ་གྱིས་བཞུགས་པ། རྡོ་རྗེ་རྣོན་པོ་སྔོན་པོ། གཡས་རྡོ་རྗེ་ཁུ་ཚུར་གྱིས་རྡོ་རྗེ། གཡོན་པའི་ཁུ་ཚུར་གྱི་མཛུབ་མོས་གདུག་པ་ཐམས་ཅད་རྣམ་པར་བསྡིགས་པ། འདིར་གནུར་པས་རྡོ་རྗེ་ཤུགས་ལྗང་ཁུ་དབྱུག་པ་བསྣམས་པ་ཞིག་མཛད། འགྲེལ་པར་མ་བྱུང་སྟེ། ཆད་པ་ཡིན་ནམ་བརྟག་པར་བྱའོ། །རྡོ་རྗེ་འབེབས་པ་གཡས་པའི་རྡོ་རྗེ་ཁུ་ཚུར་གྱིས་རྡོ་རྗེ་བསྣམས་ནས་གསོར་བ།གཡོན་པའི་རྡོ་རྗེ་ཁུ་ཚུར་གྱིས་གདུག་པ་ཐམས་ཅད་བསྡིགས་ཤིང་བཞུགས་པ། འདི་གནུར་བས་ལྗང་ཁུར་མཛད་དོ། །འདི་ཐམས་ཅད་ཀྱང་གཡོན་བརྐྱང་པའི་ཚུལ་གྱིས་བཞུགས་པ། འོད་ཟེར་འབར་བ་ཀུན་དུ་འཁྲུགས་པ།མཆེ་བ་ཅུང་ཟད་གཙིགས་པ། ཁྲོ་བ་དང་བཅས་པའི་བཞད་པའི་ཞལ་རས་ཅན། ཁྲོ་གཉེར་དང་བཅས་ཤིང་ཁྲོ་བོའི་ལྟ་བ་དང་ལྡན་པ། སངས་རྒྱས་ལྔ་དང་རྡོ་རྗེ་ཕྲེང་བའི་དབང་བསྐུར་བ་དང་ལྡན་པ། སྣ་ཚོགས་པདྨའི་གདན་ལ་བཞུགས་པའོ། །འདིར་གནུར་བས་དཀར་དམར་གཉིས་དམར་སྐྱར་བྱས་པ་དང་། གཡོན་ཐམས་ཅད་སྡིགས་མཛུབ་ཏུ་བྱས་པ་ནི། ནོར་བར་མངོན་ནོ། །གནུར་བས་འདི་རྣམས་ཤར་དང་བྱང་གཉིས་སུ་ལྔ་ལྔ། ལྷོ་དང་ནུབ་གཉིས་སུ་བཞི་བཞི་འགོད་པར་བཞེད་དོ། །རིམ་པ་གཉིས་པ་ལ་སྔགས་ཀྱི་ལྷ་བཞི་ནི། ཕྱག་གཡས་ཀྱི་ཁུ་ཚུར་གྱིས་དམ་ཚིག་གི་ཁུ་ཚུར་འཆིང་བ། གཡོན་སྡིགས་མཛུབ་མཛད་པ་སྟེ། རྡོ་རྗེ་ཁུ་ཚུར་གྱི་གཟུགས་ཅན་ནོ།།དེ་རྣམས་ཀྱིས་གཡོན་ལོགས་སུ་རྡོ་རྗེ་གླུ་མའི་གཟུགས་ཅན་གྱི་ལྷ་མོ། རྡོ་རྗེ་ཁུ་ཚུར་གཉིས་231

ཀྱིས་པི་ཝཾ་ཐོགས་ཏེ་བརྡུང་བའོ། །གནུར་བས་གཡས་སུའང་དེ་འདྲའི་ལྷ་མོ་རེ་འགོད་ཅིང་བཞི་པོ་ཕྱོགས་བཞིར་འགོད་དོ། །རྡོ་རྗེ་མགོན་པོ་བཞི་པོ་མཚམས་བཞིར་འགོད་དོ། །གནུར་པས་དཀར་པོ་བཞེད།མགོན་པོ་བཞི་ནི།བྱང་ཆུབ་སེམས་དཔའི་གཟུགས གཡས་པའི་ཁུ་ཚུར་གྱིས་རྡོ་རྗེ་བཟུང་སྟེ་མཆོད་པ་དང་། གཡོན་གདན་ལ་སྙེམས་པ། དེའི་གཡོན་དུ་རང་འདྲ་བའི་ལྷ་མོའོ། །རིམ་པ་གསུམ་པར་ཕྱོགས་བཞིར་རྡོ་རྗེ་རྒྱལ་པོ་རྣམས་ནི། རྡོ་རྗེ་སེམས་དཔའི་ཕྱག་རྒྱའི་ཚུལ་ཅན། གསེར་གྱི་མདོག་འདྲ་བ། རང་འདྲའི་ལྷ་མོ་བཞི་བཞི་གནུར་བས་གཡས་གཡོན་དུ་གཉིས་གཉིས་རེ་བཞེད། །དང་བཅས་པའོ། །གནུར་བ་དཀར་སེར། གཡས་རྡོ་རྗེ་ཐུགས་གར། གཡོན་གདན་ལ་བརྟེན་པར་བཞེད་དེ། རྡོ་རྗེ་སེམས་དཔའི་ཕྱག་རྒྱའི་ཚུལ་ཅན། གསེར་གྱི་མདོག་ཅན་དུ་བཤད་པས་འཐད་དོ། །རིམ་པ་བཞི་པར་རྡོ་རྗེ་རྣམ་པར་འཇོམས་པ་ཆེན་མོ་རྣམས་ཏེ། ཤར་དུ་སྒེག་མོ་དཀར་མོ། རྡོ་རྗེའི་མཚོན་ཆ་ནི་རྡོ་རྗེའི་མདེའུ་ཅན་གྱི་མདའ་བསྣམས་པ། ལྷོར་བཞད་མ་ཐལ་མདོག་དཀར་མོ་མདུང་ཆེན་པོ་བསྣམས་པ། ནུབ་ཏུ་གླུ་མ་དཀར་ལྗང་རལ་གྲི་བསྣམས་པ། བྱང་དུ་གར་མ་གསེར་བཙོ་མའི་མདོག་ཅན་ཞགས་པ་བསྣམས་པ། ཐམས་ཅད་ཀྱང་པདྨའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་པ། མཆེ་བ་ཅུང་ཟད་གཙིགས་པ། ཁྲོ་བོ་དང་བཅས་པའི་བཞད་པའི་ཞལ་རས་ཅན། ཁྲོ་གཉེར་དང་བཅས་པའི་རྡོ་རྗེའི་ལྟ་བ་དང་ལྡན་པ། འོད་ཟེར་གྱི་ཕྲེང་བ་འབར་བ་ཀུན་དུ་འཁྲུགས་པ། སངས་རྒྱས་ལྔ་དང་རྡོ་རྗེ་ཕྲེང་བས་དབང་བསྐུར་བའོ། །དེ་རྣམས་ལ་རྡོ་རྗེའི་རོལ་མོ་ཆེན་པོ་བཅུ་ལེན་པའི་ཚོགས་རྣམས་དང་ལྷན་་་་ཅིག་གནས།་ཤིང་ཇི་ལྟར་མངོན་པར་འདོད་པའི་གྲངས་རྣམས་དང་ལྡན་་་་་་་232

པར་ཤེས་པའོ། །རོལ་མོ་བཅུ་ནི། པི་ཝཾ་དང་།གླིང་བུ་དང་།རྫ་རྔ་དང་། མུ་རྫ་དང་། མུ་ཀུཎྜ་དང་། མུ་ཀུཎྜ་དང་། ཆ་ལང་དང་། རྔ་བོ་ཆེ་དང་། རྔ་ཟླུམ་དང་། པ་ཌ་ཧ་དང་། གུན་ཛ་དང་། ཏི་མི་ལ་སྟེ། དེ་རྣམས་བརྡུང་བའི་ལྷ་མོ་བཅུ་བཅུ་བྲིའོ། །རིམ་པ་ལྔ་པ་ལ། རྒྱལ་ཕྲན་བཞི་སྔར་གྱི་རྒྱལ་པོ་དང་འདྲའོ། །སྒོར་སྒོ་བ་རྣམས་མདོག་སྔོན་པོ། གཡོན་རྡོ་རྗེ་ཁུ་ཚུར་དཀུར་བརྟེན་ཅིང་། གཡས་པས་རྡོ་རྗེ་དབྱུག་པ་བསྣམས་པ། རྡོ་རྗེའི་ཚོགས་བཞི་ནི།མདོག་སྔོན་པོ། གཡོན་སྡིགས་མཛུབ། གཡས་རྡོ་རྗེ་ཁུ་ཚུར་གྱིས་རྡོ་རྗེ་ཐོགས་ནས་མདུན་དུ་བསྡུ་བ་དང་ཕྱིར་སྙེད་པའི་ཚུལ་གྱི་གནས་པ། ཁྲོ་བོ་རྣམས་ནི།མདོག་སྣ་ཚོགས། གཡས་པའི་རྡོ་རྗེ་ཁུ་ཚུར་སྡིགས་མཛུབ་བྱེད་པ་ལ་བརྩོན་པ། གཡོན་དཀུར་བརྟེན་པར་གནས་པའོ། །སྒོ་བ་ལ་སོགས་པ་འདི་དག་ཐམས་ཅད་གཡོན་བརྐྱང་གི་བཞུགས་སྟངས་ཀྱིས་གནས་པ། སྤྱན་དམར་ཞིང་འཇིགས་སུ་རུང་བ། འོད་ཟེར་འབར་བ་ཀུན་དུ་འཁྲུགས་པ། ཁྲོ་གཉེར་དང་བཅས་པའི་སྨིན་མ་བསྡུས་པ། ཞལ་གྱི་མཆེ་བ་གཙིགས་པའོ། །རིམ་པ་དྲུག་པ་ལ་ཕོ་ཉ་རྣམས་ནི། རྡོ་རྗེ་ཁུ་ཚུར་གཉིས་ཀྱིས་འོད་མའི་ལྕུག་མ་གཉིས་ཐོགས་པ། གནོད་སྦྱིན་རྣམས་ནི། གཡོན་པའི་ཁུ་ཚུར་གྱིས་སྡིགས་མཛུབ་བྱེད་པ་ལ་བརྩོན་པ། གཡས་པའི་ཁུ་ཚུར་གྱིས་དྲིལ་བུ་འཛིན་པ། སྔོན་པོ་རྣམས་གཡོན་སྡིགས་མཛུབ། གཡས་ཁུ་ཚུར་གྱིས་རྡོ་རྗེ་མཆེ་བ་བསྣམས་པ། མངག་གཞུག་པ་རྣམས་ནི། གཡོན་པའི་ཁུ་ཚུར་གྱིས་སྡིགས་མཛུབ། གཡས་རལ་གྲི་འཛིན་པའོ། །དེ་རྣམས་ལ་སྐུ་མདོག་གསལ་ཁ་མ་གསུངས་ལ། གནུར་བས།ཕོ་ཉ་བཞི་དམར་པོ་ཤར་དུ། གནོད་སྦྱིན་བཞི་ལྗང་ཁུ་ལྷོར། སྲིན་པོ་བཞི་སྔོན་པོ་ནུབ་ཏུ། མངག་གཞུག་བཞི་སེར་པོ་བྱང་དུ་འགོད་པར་བཞེད་དོ། །རིམ་པ་233

བདུན་པ་ལ། གནུར་བས། རྡོ་རྗེ་གཙུག་ཏོར་ནས་འབེབས་པའི་བར་གྱི་ཁྲོ་བོ་རྣམས་ཀྱི་གདན་ལ་དབང་ཕྱུག་ཆེན་པོ་ལ་སོགས་པ་གཉིས་གཉིས་བསྙེལ་་་་་་བའི་གདན་ལ་འགོད་པར་བྱ་ཞེས་བཞེད་པ་ནི། མི་འཐད་དེ། འགྲེལ་པར་དབང་ཕྱུག་ཆེན་པོ་ལ་སོགས་པ་འཇིག་རྟེན་པ་བཀོད་དོ། །འདི་དག་ཐམས་ཅད་ཀྱང་གཡོན་བརྐྱང་བའི་གནས་པས་འདུག་པ་ཞེས་འཇིག་རྟེན་པ་་་་་་་་་་རྣམས་དགོད་དགོས་པ་གསལ་བར་གསུངས་པའི་ཕྱིར་རོ། །དེས་ན་འགྲེལ་པར། བཏུལ་བར་གྱུར་པའི་གཏུམ་པོ་ཆེན་པོ་དྲག་པོ་ལ་སོགས་པ་དབང་ཕྱུག་དམ་པ་རྡོ་རྗེ་གཙུག་ཏོར་ལ་སོགས་པ་དང་བཅས་པ་བྲི་བར་བྱའོ། །དེས་རྡོ་རྗེ་གཙུག་ཏོར་གྱིས་ཚར་བཅད་པ་དྲག་པོ་ལ་སོགས་པ་ནས་ཆུ་ལྷའི་བར་དུ་བྲི་བར་བྱའོ། །རྡོ་རྗེ་སྨིན་མཚམས་ཀྱིས་ནི་ཟིལ་གྱིས་གནོན་ཏོ། །ཞེས་བྱ་བ་ནས་རྡོ་རྗེ་རྐང་པས་ནི་བསྙེས་ཞེས་བྱ་བའི་བར་གསུངས་པས། འདུལ་བྱེད་རྡོ་རྗེ་གཙུག་ཏོར་ནས་རྡོ་རྗེ་འབེབས་པའི་བར་སྔར་བཤད་པ་བཞིན་དགོད་ཅིང་། གདུལ་བྱ་དྲག་པོ་ནས་ཆུ་ལྷའི་བར་ཆུང་མ་དང་བཅས་པ་རྩ་བའི་རྒྱུད་ཀྱི་ཁམས་གསུམ་རྣམ་རྒྱལ་ནས་བཤད་པའི་སྐུ་མདོག་ཕྱག་མཚན་དང་འདྲ་བ་འོད་ཟེར་འབར་བ་ཀུན་དུ་འཁྲུགས་པ། གདོང་ལ་མཆེ་བ་རྣམ་པར་གཙིགས་པ། དཔྲལ་བ་ཁྲོ་གཉེར་དང་བཅས་ཤིང་བཅུམ་པ། མིག་དམར་ལ་འཇིགས་སུ་རུང་བའོ། །རྡོ་རྗེའི་རིགས་ཐམས་ཅད་ཀྱང་རྡོ་རྗེའི་ཕྲེང་བ་དང་།སངས་རྒྱས་ལྔ་དང་ལྡན་པའི་ཅོད་པན་གྱིས་དབང་བསྐུར་བའོ། །སྔར་གྱི་སྲིན་པོ་ལ་སོགས་པ་རྣམས་ནི། ཀུན་དུ་གདུག་པའི་གཟུགས་ཅན། ཐོད་པའི་ཕྲེང་བའི་ཅོད་པན་ཅན་ནོ། །གནུར་བས་ཕྲ་མེན་མ་དང་། ཕོ་ཉ་མ་དང་།ཚོགས་བརྒྱད་མ་རྣམས་མ་བཀོད་པ་ནི། ཆད་པར་མངོན་ཏེ། དེ་རྣམས་ཀྱི་234

འགོད་པའི་སྔགས་གསུངས་ཤིང་། ཕྲ་མེན་མའི་སྐུ་མདོག་ཕྱག་མཚན་གསུངས་པའི་ཕྱིར་དང་། འོག་ཕྱག་རྒྱའི་སྐབས་སུའང་སྐུམ་སྐོར་བདུན་པའི་ཕྱག་རྒྱ་འཆད་པའི་སྐབས་ནས་མཁའ་འགྲོ་མ་སྟེ། ཕྲ་མེན་མ་བཞི་དང་། ཕོ་ཉ་མོ་བཞི་དང་། ཚོགས་བརྒྱད་ཀྱི་ཕྱག་རྒྱ་གསུངས་པའི་ཕྱིར་འདིར་དེ་རྣམས་དགོད་དགོས་ཤིང་། འགྲེལ་པར། རྡོ་རྗེ་ཁ་ཊྭཱཾ་གའི་ཚོགས་ཆེན་པོས་ཀྱང་དྲག་པོ་ནས་ཆུ་ལྷའི་མཐར་ཐུག་པའི་བར་དུ་ཆུང་མ་དང་བཅས་པ་་་་་་་ཉལ་བའི་ཚུལ་དུ་བྱས་པ་བྲི་བར་བྱའོ། །རྡོ་རྗེ་མདུང་གིས་ནི་སྐྲག་པར་བྱས་ཞེས་བྱ་བ་ནས་རྡོ་རྗེ་འཁོར་ལོས་ནི་དངོས་གྲུབ་ཀྱི་མཆོག་སྒྲུབ་བོ། །ཞེས་བྱ་བའི་བར་དུ་བཤད་པས།འདུལ་བྱེད་ཕྲ་མེན་མ་བཞི་ནི།ཁ་དོག་སྣ་ཚོགས་པ།གཡས་པའི་ཁུ་ཚུར་གྱིས་རྩེ་གསུམ་དང་ཁ་ཊྭཱཾ་ག་དང་དབྱུག་པ་དང་བ་དན་ཐོག་པ། གཡོན་ཐོད་པ་ཐོགས་ཤིང་གར་བྱེད་པའི་ཚུལ་གྱིས་གནས་པའོ། །ཕོ་ཉ་དང་ཚོགས་ལ་གསལ་ཁ་མ་གསུངས་ཀྱང་། ཕོ་ཉ་མ་བཞི་ནི། སྔར་གྱི་ཕོ་ཉ་དང་ཕྱག་མཚན་མཚུངས་ལ། ཁ་ཊྭཱཾ་གའི་ཚོགས་དང་མདུང་རྩེ་གསུམ་དང་རལ་གྲི་དང་མིང་གི་རྣམ་གྲངས་ལ་རྡོ་རྗེ་མཛད་ཟེར། ཞགས་པ་རྩེ་གསུམ་དང་དབྱུག་པ་དང་མདུང་དང་མདའ་དང་འཁོར་ལོའི་ཚོགས་ཏེ། བརྒྱད་ནི།གཡས་རང་གི་ཕྱག་མཚན་འཛིན་པ། གཡོན་ཇིགས་མཛུབ་ཅན། གཡོན་བརྐྱང་གིས་གནས་པ།སྐུ་མདོག་རིགས་ཀྱིས་ཕྱེ་བས་ཕྱོགས་མདོག་གམ། སྔར་གྱི་མདུང་ཆེན་འཛིན་མ་ལ་སོགས་པ་དང་མཚུངས་པར་དོན་གྱིས་ཐོབ་བོ། །དེ་རྣམས་ཀྱིས་བཏུལ་བའི་གདུལ་བྱ་དྲག་པོ་ནས་ཆུ་ལྷའི་བར་དུ་ཆུང་མ་་་་་་་དང་བཅས་པ་ཉལ་བའི་ཚུལ་དུ་བྲི་བར་བྱའོ། །ཕྱི་དཀྱིལ་འཁོར་གྱི་ལྷའི་སྣམ་བུའི་མེ་མཚམས་སུ་ཁྲོ་བོའི་སྒེག་མོ། བདེན་བྲལ་དུ་བཞད་མ། རླུང་དུ་གླུ་མ།235

དབང་ལྡན་དུ་གར་མ། དེ་རྣམས་ཀྱང་འཁོར་དང་བཅས་པར་མངོན་ཏེ།སྒེག་མོ་ལ་སོགས་པ་རྡོ་རྗེ་སེམས་དཔའི་དཀྱིལ་འཁོར་ཆེན་པོའི་ཚུལ་ལས་་་་་འདིར་འཁོར་དང་བཅས་པར་བཞུགས་པའོ། །ཞེས་གསུངས་སོ།
 །དེ་རིམ་པ་བཞི་པའི་སྒེག་མོ་ལ་སོགས་ལ་དགོངས་སོ། །སྙམ་ན། དེ་ནི་མ་ཡིན་ཏེ། དེ་དག་ལ་སྐུ་མདོག་རྒྱ་ག་མཚན་ལོགས་སུ་གསུངས་ལ། འདིར་རྡོ་རྗེ་སེམས་དཔའི་དཀྱིལ་འཁོར་དང་འདྲ་བར་གསུངས་པའི་ཕྱིར་རོ། །ཤར་སྒོར་རྡོ་རྗེ་ལྕགས་ཀྱུ་མ་དཀར་མོ། མདའ་བསྣམས་པ། ལྷོ་སྒོར་ཞགས་པ་མ་ཐལ་མདོག་དཀར་མོ། ཁ་ཊྭཱཾ་ག་བསྣམས་པ། ནུབ་སྒོར་ལྕགས་སྒྲོག་མ་དཀར་ལྗང་།འཁོར་ལོ་བསྣམས་པ། བྱང་སྒོར་དྲིལ་བུ་མ་གསེར་བཙོ་མའི་མདོག་ཅན། བ་དན་སྣ་ཚོགས་བསྣམས་པའོ། །དེ་རྣམས་ཀྱི་མཚན་ཉིད་ནི། སྔར་གྱི་ནང་གི་སྒེག་མོ་ལ་སོགས་པ་དང་འདྲའོ། །ཁྲོ་བོ་རྣམས་དང་བཅས་པ་ཞེས་གསུངས་པའི་ཕྱིར་རོ། །རིམ་པ་ལྔ་པར་བཤད་པའི་སྒོ་བ་རྣམས་དང་བཅས་པའོ། །ཕྱིའི་དཀྱིལ་འཁོར་གྱི་ལྷའི་སྣམ་བུ་དང་ཉེ་བའི་ནང་གི་གནས་ཀྱི་མེ་མཚམས་སུ་མིང་པོ་གསུམ་གྱི་དཀྱིལ་འཁོར། བདེན་བྲལ་དུ་སྲིང་མོ་བཞིའི་དཀྱིལ་འཁོར། རླུང་དུ་ཀླུའི་དཀྱིལ་འཁོར།དབང་ལྡན་དུ་གདོན་གྱི་དཀྱིལ་འཁོར་མེ་ལྟར་འབར་བའི་དཀྱིལ་འཁོར་རོ། །བཞི་པ་འགྲོ་བ་འདུལ་བའི་དཀྱིལ་འཁོར་ནི། དཀྱིལ་འཁོར་ཕྱི་ནང་གཉིས་ཀ་སྔར་གྱི་འགྲོ་འདུལ་གྱི་དང་འདྲ་ལ། ལྟེ་བར་སྣ་ཚོགས་པདྨ་ལ་འཇིག་རྟེན་དབང་ཕྱུག་གསེར་བཙོ་མའི་མདོག་ཅན། ཕྱག་གཡོན་པ་པདྨའི་ཁུ་ཚུར་གྱིས་རྡོ་རྗེ་པདྨ་བསྣམས་ཤིང་དཀུར་བརྟེན་པ། གཡས་པའི་མཐེ་བོ་དང་མཛུབ་མོས་རང་གི་ཐུགས་ཀུར་དེའི་འདབ་མ་ཁ་འབྱེད་པ། སྤྱན་པདྨ་236

ལ་གཟིགས་ཤིང་འཛུམ་པ། རྒྱན་ཐམས་ཅད་ཀྱིས་སྤྲས་པ། པདྨའི་ཕྲེང་བ་དང་། འོད་དཔག་མེད་དང་། དར་དཔྱངས་ཀྱིས་དབང་བསྐུར་བ། སེམས་དཔའི་སྐྱིལ་ཀྲུང་གིས་བཞུགས་པའོ།།འདིའི་འོད་ཀྱི་དཀྱིལ་འཁོར་ལ་ཁ་དོག་གི་གསལ་ཁ་མ་གསུངས་ཀྱང་སྔར་གྱི་འགྲོ་འདུལ་དང་མཚུངས་སམ་སྙམ་མོ། །ཤར་གྱི་ལེ་ཚེ་ལ་སངས་རྒྱས་ཏིང་ངེ་འཛིན་བཟང་པོ། སྣ་ཚོགས་པདྨ་ལ་རྡོ་རྗེ་སྐྱིལ་ཀྲུང་གིས་བཞུགས་པ། ཕྱག་གཡོན་པས་རྡོ་རྗེ་པདྨ་བསྣམས་ཤིང་ཏིང་ངེ་འཛིན་ལ་སྙོམས་པར་ཞུགས་པ།ལྷོར་སངས་རྒྱས་པདྨ་ཆེན་པོ། ཕྱག་གཉིས་ཐུགས་མའི་ཕྱོགས་སུ་པདྨའི་ཁུ་ཚུར་གཉིས་ཀྱིས་རྡོ་རྗེ་པདྨ་གཉིས་་་་་་བསྣམས་ནས་བཞུགས་པ། ནུབ་ཏུ་སངས་རྒྱས་ཏིང་ངེ་འཛིན། ཕྱག་གཡོན་པས་རྡོ་རྗེ་པདྨ་བསྣམས་ཤིང་ཏིང་ངེ་འཛིན་ལ་སྙོམས་པར་ཞུགས་པའོ། །བྱང་དུ་སངས་རྒྱས་ཀུན་ཏུ་གཟིགས་པ། པདྨའི་ཁུ་ཚུར་གཉིས་ཀྱིས་རིན་པོ་ཆེ་པདྨ་སྩོལ་བའི་ཚུལ་གྱིས་སེམས་ཅན་ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་པར་མཛད་པའི་སྦྱོར་བས་བཞུགས་པ། ཐམས་ཅད་ཀྱང་སྣ་ཚོགས་པདྨ་ལ་རྡོ་རྗེ་སྐྱིལ་ཀྲུང་གིས་བཞུགས་པ། འཇིག་རྟེན་དབང་ཕྱུག་གི་གཟུགས་འཛིན་པའོ། །ཤར་ལྷོར་དོན་ཡོད་ཞགས་པ། ལྷ་ཆེན་པོའི་གཟུགས་འཛིན་པ་སྐུ་མདོག་དཀར་པོ། ཕྱག་བཞི་པ་གཡས་གཉིས་ཀྱིས་རྩེ་གསུམ་འཛིན་ཅིང་མཆོག་སྩོལ། གཡོན་གཉིས་ཀྱིས་ཞགས་པ་དང་པདྨ་བསྣམས་པའོ། །ལྷོ་ནུབ་ཏུ་པདྨའི་ཁྱབ་འཇུག་ཁྱབ་འཇུག་གི་གཟུགས་འཛིན་པ་སྐུ་མདོག་ནག་པོ།ཕྱག་གཡས་གཉིས་ན་འཁོར་ལོ་དང་དབྱུག་པ།གཡོན་གཉིས་ན་བ་དན་དང་མདུང་བསྣམས་པ། ནུབ་བྱང་དུ་འཇིག་རྟེན་དབང་ཕྱུག་ཚངས་པའི་གཟུགས་ཅན་དཀར་པོ། ཕྱག་གཉིས་ན་ཕྲེང་བ་དང་དབྱུག་པ།237

གཡོན་གཉིས་ན་པདྨ་དང་སྤྱི་བླུགས་བསྣམས་པའོ། །བྱང་ཤར་དུ་འཇིག་རྟེན་དབང་ཕྱུག་འདོད་པའི་གཟུགས་འཛིན་པ། ཕྱག་གཡས་གཉིས་ན་མདའ་དང་ལྕགས་ཀྱུ། གཡོན་གཉིས་ན་གཞུ་དང་པདྨ་བསྣམས་པ། ཞལ་གཉིས་པ།དང་པོ་འདོད་པའི་ལྷའི་གདོང་འདྲ་བ། གཉིས་པ་སྤྱི་བོ་ནས་རྟ་མགོ་ལྗང་ཁུ་མགྲིན་པ་བཏེགས་ཏེ་འཚེར་བར་བྱེད་པའི་ཚུལ་ཅན་ནོ། །འདི་ལ་སྐུ་མདོག་མི་གསལ་ཏེ། དེ་ཉིད་བསྡུས་པ་ནས་རྟ་མགྲིན་དམར་སྐྱད་་གསུངས་པ་དེ་ཉིད་རིགས་སམ་བརྟག་པར་བྱའོ། །ཕྱིའི་གྲ་བཞིར་སྒེག་མོ་ལ་སོགས་པ་བཞི་དང་སྒོ་བཞིར་སྒོ་མ་བཞི་རྣམས་རྡོ་རྗེ་སེམས་དཔའི་དཀྱིལ་འཁོར་དུ་བཤད་པ་དང་འདྲ་ཞིང་། རྒྱན་ཆ་ལུགས་རྣམས་གཙོ་བོ་དང་འདྲའོ།།ལྔ་པ་ནམ་མཁའི་སྙིང་པོའི་དཀྱིལ་འཁོར་ནི། དཀྱིལ་འཁོར་དུམ་བུ་དང་པོ་ལས་གསུངས་པའི་ནམ་མཁའི་སྙིང་པོའི་དཀྱིལ་འཁོར་དང་འདྲ་བ་ལས། ནང་གི་དཀྱིལ་འཁོར་གྱི་ཕྱི་ནང་ཐམས་ཅད་ནམ་མཁའི་མདོག་ལྟར་སྔོན་པོར་བྱས་པ་ལ། ཉི་མ་དང་ཟླ་བའི་དཀྱིལ་འཁོར་དང་།ནམ་མཁའི་ངོས་ལ་ཤར་ཅིང་འཇིག་རྟེན་གྲགས་པའི་སྐར་མ་དང་གཟའ་རྣམས་ཀྱིས་བརྒྱན་ཅིང་མཛེས་པར་བྱས་ལ་དེའི་ནང་གི་དཀྱིལ་འཁོར་གྱི་ལྟེ་བར་ནམ་མཁའི་་་་་སྙིང་པོ་དག་པའི་བཻ་ཌཱུརྱའི་མདོག་འདྲ་བ། རྒྱུད་ཀྱི་འགྱུར་ལས། ལྗང་སྔོན་བེེ་ཌཱུརྱ་མཉམ་མདངས། །ཞེས་ལྗང་སྔོན་དུ་བཤད་ཅིང་། འགྲེལ་པའི་སྐབས་སུ་སྔོ་ལྗང་དུ་བསྒྱུར་ལ། ཡང་འགྲེལ་པའི་དཀྱིལ་འཁོར་གྱི་སྐབས་སུ་བཻ་ཌཱུརྱའི་མདོག་སྟེ། སྔོན་པོ་ཞེས་བྱ་བའི་ཐ་ཚིག་གོ །ཞེས་གསུངས་མོད་ཀྱི། སྔོན་པོ་ལ་ཅུང་ཟད་ལྗང་བའི་མདངས་དང་ལྡན་པར་རིགས་སོ།།སྣ་ཚོགས་པདྨའི་སྟེང་དུ་སེམས་དཔའི་སྐྱིལ་ཀྲུང་གིས་བཞུགས་པ། ཕྱག་གཡོན་རིན་པོ་ཆེའི་ཁུ་ཚུར་238

གྱིས་རང་གི་ཐུགས་ཀུའི་ཕྱོགས་སུ་རྡོ་རྗེ་རིན་པོ་ཆེ་བསྣམས་ནས་བསྟོད་པའི་ཚུལ་གྱིས་འཇོག་པ། ཕྱག་གཡས་རིན་པོ་ཆེའི་མཆོག་སྩོལ་བ། རིན་པོ་ཆེའི་ཅོད་པན་གྱིས་དབང་བསྐུར་བ། འོད་ཟེར་ཁ་དོག་སྣ་ལྔ་པ་སྣ་ཚོགས་ཀུན་དུ་འཁྲུགས་པ། ཐུགས་རབ་ཏུ་དགྱེས་པའི་ཚུལ་ཅན་ནོ། །ཤར་དུ་དབང་བསྐུར་བ་རིན་པོ་ཆེ། རིན་པོ་ཆེའི་ཅོད་པན་གྱིས་དབང་བསྐུར་བ།ཕྱག་གཡས་ཀྱིས་རིན་པོ་ཆེའི་ཅོད་པན་བསྣམས་པ། གཡོན་གདན་ལ་བརྟེན་པའོ། །འདི་ལ་གནུར་བས་གཡོན་ཐུགས་ཀུར་རྡོ་རྗེ་བསྣམས་པར་བཞེད། ལྷོར་གཏེར་རིན་པོ་ཆེའི་བུམ་པ་བསྣམས་པ། ནུབ་ཏུ་ནོར་བུ་ཆེན་པོ། ཕྱག་གཡས་ན་རྡོ་རྗེ་རིན་པོ་ཆེ་བསྣམས་པ། གཡོན་པས་རང་གི་ཐུགས་སྐར་གླེགས་བམ་བསྣམས་པ། བྱང་དུ་བླ་ན་མེད་པ། ཕྱག་གཡོན་ནོར་བུས་མཚན་པའི་སྣ་ཚོགས་རྡོ་རྗེའི་དྲིལ་བུ་བསྣམས་ནས་དཀུར་བརྟེན་པར་བཞུགས་པ། གཡས་སྣ་ཚོགས་ནོར་བུ་རང་གི་ཐུགས་ཀུར་གཏོད་པའི་ཚུལ་གྱིས་འཛིན་པ། མེར་ལྷ་མོ་རྣམ་པར་འབྱོར་མ། རིན་པོ་ཆེའི་ཅོད་པན་འཆང་བ། བདེན་བྲལ་དུ་དཔལ་མོ། རིན་པོ་ཆེའི་བུམ་པ་ཐོགས་པ།རླུང་དུ་ཤིན་ཏུ་ཕུན་སུམ་ཚོགས་མ།ཡིད་བཞིན་གྱི་ནོར་བུའི་རྒྱལ་མཚན་དང་དབུ་རྒྱན་བསྣམས་པ།དབང་ལྡན་དུ་ལྷ་མོ་མཆོད་མ་རིན་པོ་ཆེའི་རྒྱན་ཐམས་ཅད་ཀྱིས་ཡོངས་སུ་བཀང་བ་བསྣམས་ནས་་་་་་་་་བཞུགས་པ། རིན་པོ་ཆེའི་སྒེག་མོ་ནས་རིན་པོ་ཆེའི་དྲིལ་བུའི་བར་དུ་ནི། རྡོ་རྗེ་སེམས་དཔའི་དཀྱིལ་འཁོར་དང་འདྲ་བ་ལས། ཁྱད་པར། རང་རང་གི་མཚན་མ་ནོར་བུས་མཚན་པ་བསྣམས་པའོ། །འདི་དག་ཐམས་ཅད་ཀྱང་མར་གད་དག་ཅིང་རྙོག་པ་མེད་པའི་རང་བཞིན་ཅན། རྡོ་རྗེ་རིན་པོ་ཆེའི་ཅོད་པན་གྱིས་དབང་བསྐུར་བ། རིན་པོ་ཆེའི་མཚན་མ་བསྣམས་པ། སྣ་ཚོགས་239

པདྨ་ལ་སེམས་དཔའི་སྐྱིལ་ཀྲུང་གིས་རབ་ཏུ་དགྱེས་པར་བཞུགས་པའོ། །འདིར་གནུར་པས། གཙོ་བོ་ལྗང་སེར་གཡས་རིན་པོ་ཆེའི་ཅོད་པན་དབུ་ལ་འཇོག་པ། གཡོན་ཐུགས་ཀུར་རྡོ་རྗེ་བསྣམས་པ། འཁོར་ཐམས་ཅད་ལྗང་སྔོན་དུ་མཛད། རྒྱུད་ལས་ཐམས་ཅད་བེེ་ཌཱུརྱའི་མདོག་འདྲ་བར་གསལ། འགྲེལ་པར། གཙོ་བོ་བེེ་ཌཱུ་རྱའི་མདོག་ཏུའང་གསལ་བར་གསུངས་ལ། ཡང་མཇུག་སྡུད་ཀྱི་སྐབས་སུ་ཐམས་ཅད་མར་གད་ཀྱི་མདོག་ཏུ་གསུངས་པ། མར་གད་ཀྱི་མདོག་ནི།ལྗང་སེར་དུ་གོང་དུ་བཤད་པས་བརྟག་པར་བྱའོ།།དྲུག་པ་མིང་པོ་གསུམ་གྱི་དཀྱིལ་འཁོར་ནི། སྔར་དང་འདྲའོ།།བདུན་པ་སྲིང་བཞིའི་དཀྱིལ་འཁོར་ལ། རྒྱུད་ལས། དཀྱིལ་འཁོར་ཆེན་པོ་བཞི་པ་ནི།སྲད་བུ་གསུམ་གྱི་དཀྱིལ་འཁོར་བྱ།ཞེས་གྲུ་བཞི་དང་ཟླུམ་པོའི་དམིགས་བསལ་མ་གསུངས་ཤིང་། འགྲེལ་པར་སྔར་གསུངས་ཞེས་པ་ལས་དུམ་བུ་དང་པོ་དང་གཉིས་པའི་དམིགས་བསལ་་གསུངས་ཏེ། དུམ་བུ་གཉིས་པ་ལ་སྙོག་གམ་སྙམ་མོ།།བརྒྱད་པ་ཀླུའི་དཀྱིལ་འཁོར་ནི། འགྲེལ་པར་སྔར་དང་འདྲ་བར་གསུངས་སོ།།དགུ་པ་གདོན་གྱི་དཀྱིལ་འཁོར་ནི། ཕྱིའི་དཀྱིལ་འཁོར་གྲུ་བཞི་སྒོ་བཞི་སྟེ། འཇིག་རྟེན་པའི་དཀྱིལ་འཁོར་འདི་རྣམས་ལ་རྒྱུད་འགྲེལ་འདི་ནས་རྟ་བབས་ཡོད་མེད་ཀྱི་དམིགས་བསལ་གང་ཡང་མ་གསུངས་ཀྱང་། རྡོ་རྗེ་སྙིང་པོ་རྒྱན་གྱི་རྒྱུད་ལས།འཇིག་རྟེན་པ་ཡི་དཀྱིལ་འཁོར་མཆོག།དེ་བཞིན་གྲུ་བཞི་བྲིས་ནས་ནི། །སྒོ་ཁྱུད་ལ་སོགས་རྣམ་པར་སྤང་། ཞེས་གསུངས་ཤིང་། བླ་མ་གོང་མ་རྣམས་རྟ་བབས་མེད་པར་བཞེད།
 འཇིམས་པ་ལ་སོགས་པ་ཁ་ཅིག། དྲ་ཕྱེད་ལ་སོགས་240

ཀྱང་མེད་པར་འདོད་དོ། །འོན་ཀྱང་།མིང་པོ་གསུམ་གྱི་དཀྱིལ་འཁོར་དུ།།ཁ་ཁྱེར་གྱིས་ནི་ལེགས་བསྐོར་བ། །ཞེས་འདོད་ཡོན་སྣམ་བུ་ནི་གསལ་བར་གསུངས་སོ། །དཀྱིལ་འཁོར་དེའི་དབུས་སུ་འབྱུང་པོ་དང་། ཡི་དྭགས་དང་།ཤ་ཟ་དང་། གནོད་སྦྱིན་དང་། སྲིན་པོ་དང་། གྲུལ་བུམ་དང་། ཀླུ་ལ་སོགས་པའི་རིག་པ་མཆོག་གི་རྒྱུད་ལས་གསུངས་པའི་གདོན་བཅོ་བརྒྱད་དང་།དཔུང་བཟང་ལས་བཤད་པའི་ལོག་འདྲེན་དང་། རིམས་བརྒྱད་པོ་སྐྱེས་བུ་གཅེར་བུ་གདོང་ནག་པོ། སྐྲ་གྱེན་དུ་བརྗེས་པ་དང་། ཡི་དྭགས་དང་། དམྱལ་བ་བརྒྱད་། ཉེ་འཁོར་བའི་དམྱལ་བ་དང་། ཡུལ་དང་། གྲོང་དང་། འཇིག་རྟེན་གྱི་བཀོད་པའི་དབྱིབས་རྣམས་བྲིའོ། །ཞེས་གསུངས་པ་ལ། །གནུར་པས།ནང་ལྷ་སྣམ་གྲུ་བཞིའི་ནང་ཟླུམ་པོར་བསྐོར་བའི་དབུས་སུ་དབང་ལྡན་ཐལ་ཁ་རྩེ་གསུམ་འཛིན་པ། ཁྱུ་མཆོག་ལ་གནས་པ། དེའི་ཕྱོགས་མཚམས་བརྒྱད་ལ་ཡི་དྭགས། ཤ་ཟ། གནོད་སྦྱིན། སྲིན་པོ། གྲུལ་བུམ་དང་། ཀླུ། མ་མོ་དང་།གདོན་རྣམས་བྲི། ཕྱི་རོལ་གྱི་སྣམ་བུ་ལ། ཤར་དུ་རིམས་བརྒྱད་ཞགས་པ་དང་རྐྱལ་པ་འཛིན་པ། སྟོར་ཡི་དྭགས། ནུབ་ཏུ་དམྱལ་བ། བྱང་དུ་དུད་འགྲོ་བྲིའོ་ཞེས་བཞེད་དོ།།བཅུ་པ་རིགས་བསྡུས་པའི་དཀྱིལ་འཁོར་ནི། གཞིའི་དཀྱིལ་འཁོར་རྡོ་རྗེ་སེམས་དཔའི་ལྷ་མོའི་དཀྱིལ་འཁོར་དང་འདྲ་བ་ལས། དེའི་དབུས་ཀྱི་རེ་མིག་ལ་རྡོ་རྗེ་སེམས་དཔའི་དཀྱིལ་འཁོར།འདི་ལ་གནུར་བས་ལྷ་ཐམས་ཅད་མོར་བཞེད་དེ། རྒྱུད་ལས། དེ་ཡིས་དབུས་སུ་ཆོ་ག་བཞིན། རྡོ་རྗེ་སེམས་མ་རབ་བཞག་མ། ཞེས་གསུངས་ཤིང་། འགྲེལ་པར་ཡང་སྔར་བཤད་པའི་ཚུལ་གྱིས་ཞེས་སྔར་དང་འདྲ་བར་བཤད་པའི་ཕྱིར་གཙོ་བོ་ཕོར་གསལ་ལོ། །ཤར་་ 241

གྱི་ལེ་ཚེ་ལ་རྣམ་པར་སྣང་མཛད་ཀྱི་དཀྱིལ་འཁོར་ལ་གཞན་ཐམས་ཅད་སྔར་དང་འདྲ་བ་ལ། གཙོ་བོ་རྣམ་སྣང་སྐུ་མདོག་ནག་པོ། ཁྱབ་འཇུག་གི་གཟུགས་ཅན། ཕྱག་བཞི་པ། གཡས་གཉིས་ན་རྡོ་རྗེ་དབྱུག་པ་དང་འཁོར་ལོ་བསྣམས་པ། གཡོན་གཉིས་ན་གཅིག་གིས་མདུང་ཐུང་བསྣམས་པ། གཉིས་པ་གདན་ལ་སྙེམས་པའི་ཚུལ་གྱིས་བཞུགས་པ། དཀྱིལ་འཁོར་གྱི་དབུས་ནས་ཤར་ཕྱོགས་སུ་གཟིགས་པའོ། །སྟོར་རྡོ་རྗེ་མེ་ལྟར་འབར་བའི་དཀྱིལ་འཁོར་ལ་གཞན་ཐམས་ཅད་སྔར་དང་འདྲ་བ་ལ། མེ་ལྟར་འབར་བ་གཏུམ་པའི་དབང་ཕྱུག་གི་གཟུགས་འཛིན་པ་སྔོན་པོ། སྤྱན་གསུམ་པ། ཕྱག་བཞི་པ། ཕྱག་གཡས་གཉིས་ན་རྡོ་རྗེ་རྩེ་གསུམ་དང་། རྡོ་རྗེ་འབར་བ་བསྣམས་པ། རྡོ་རྗེ་རྩེ་གསུམ་ ་ནི། རྡོ་རྗེས་མཚན་པའི་མདུང་རྩེ་གསུམ་པ་ཡིན་ཏེ། རྒྱུད་ལས། ཁྱབ་བདག་རྡོ་རྗེ་ཅན་རྡོ་རྗེ། །གཏུམ་དབང་རྡོ་རྗེའི་མདུང་བསྣམས་པ། །ཞེས་གསུངས་པའི་ཕྱིར་རོ།།གཡོན་གཉིས་ཀྱིས་ཐོད་པ་དང་རལ་གྲི་བསྣམས་པའོ།།ནུབ་ཀྱི་ལེ་ཚེ་ལ་འགྲོ་བ་འདུལ་བའི་དཀྱིལ་འཁོར་ལ་གཞན་ཐམས་ཅད་སྔར་དང་་་་་འདྲ་བ་ལ། གཙོ་བོ་འཇིག་རྟེན་དབང་ཕྱུག་ཚངས་པའི་གཟུགས་འཛིན་པ་དཀར་པོ། ཞལ་བཞི་པ། གནུར་པ་དག་པོ་ཟེར། ཕྱག་བཞིའི་གཡས་གཉིས་ན་ཕྲེང་བ་དང་དབྱུག་པ། གཡོན་གཉིས་ན་པདྨ་དང་སྤྱི་བླུགས་བསྣམས་པའོ། །བྱང་དུ་ནམ་མཁའི་སྙིང་པོའི་དཀྱིལ་འཁོར་ལ་གཞན་ཐམས་ཅད་སྔར་དང་འདྲ་བ་ལ། དབུས་སུ་ནམ་མཁའི་སྙིང་པོ་འདོད་པའི་དབང་ཕྱུག་གི་གཟུགས་འཛིན་པ་སྐུ་མདོག་དམར་པོ། མེ་ཏོག་ཅན་གྱི་མདའ་དང་། རྡོ་རྗེས་མཚན་པའི་གཞུ་བསྣམས་པའོ། །མེ་མཚམས་ཀྱི་རེ་མིག་ལ་ཡུམ་ཆེན་མོ་ཤེར་ཕྱིན་དཔལ་མོའི་གཟུགས་འཛིན་པ་གསེར་བཙོ་མིའི་མདོག་ཅན། ཕྱག་གཡས་ན་242

འཁོར་ལོ།གཡོན་ན་པདྨ་བསྣམས་པའོ།།བདེན་བྲལ་གྱི་ལེ་ཚེ་ལ་རྡོ་རྗེ་འཛིན་མའི་རྡོ་རྗེ་དཀར་མོ་དབུ་མའི་གཟུགས་འཛིན་པ་གསེར་གྱི་མདོག་ཅན།ཕྱག་གཡས་ན་རྡོ་རྗེ་རྩེ་གསུམ་པ། གཡོན་ན་མདུང་རྩེ་གསུམ་བསྣམས་པའོ།།རླུང་དུ་སྒྲོལ་མ་སྐུ་མདོག་ལྗང་ཁུ། ཕྱག་གཡས་མཆོག་སྦྱིན། གཡོན་པདྨ་བསྣམས་པའོ། །དབང་ལྡན་དུ་ནམ་མཁའ་རྡོ་རྗེ་མ་དགའ་བའི་གཟུགས་འཛིན་པ་སྐུ་མདོག་དམར་མོ། རྡོ་རྗེ་དང་བཅས་པའི་མཚོན་ཆ་སྟེ། མདའ་གཞུ་འགེངས་པའོ།།གཞིའི་དཀྱིལ་འཁོར་གྱི་ཕྱིའི་མཚམས་བཞིར་སྒེག་མོ་ལ་སོགས་པ་བཞི།ཕྱི་ནང་གཉིས་ནའི་སྒོར་ལྕགས་ཀྱུ་མ་ལ་སོགས་པ་བཞི་བཞི་རྡོ་རྗེ་སེམས་་་་་་་དཔའི་དཀྱིལ་འཁོར་ལས་གསུངས་བཞིན་དུའོ། །ཕྱིའི་དཀྱིལ་འཁོར་གྱི་སྣམ་བུ་ལ། དྲག་པོ་ནས་ཆུ་ལྷའི་བར་དུ་ཆུང་མ་དང་བཅས་པ་དུམ་བུ་དང་པོའི་རྡོ་རྗེ་སེམས་དཔའི་དཀྱིལ་འཁོར་ལས་བཤད་པ་བཞིན་དུ་བྲིའོ། །དེ་ནས་ཕྱིའི་དཀྱིལ་འཁོར་གྱི་ཁ་ཁྱེར་ལ་རྡོ་རྗེ་ཚོགས་ཀྱི་དབང་ཕྱུག་མ། པི་ཝཾ་དང་།གླིང་བུ་དང་། མུ་རྫ་དང་། ཆ་ལང་དང་། རྔ་བོ་ཆེ་དང་། རྫ་རྔ་དང་། གླུ་རིང་ངམ་ཟངས་དུང་དང་། ཏི་མི་ལ་ལེན་པ་སྟེ། བཅུ་བཅུ་བྲིའོ། །འདི་རྣམས་ཀྱི་སྐུ་མདོག་གསལ་བར་མ་གསུངས་ཀྱང་། ཕྱོགས་ཀྱི་མདོག་ཅན་རྣམས་ཕྱོགས་བཞིའི་སྒེག་མོ་རྣམས་ཀྱི་མདོག་ཅན་དུ་དོན་གྱིས་ཐོབ་བོ། །ཤེས་རབ་ཀྱི་ཕ་རོལ་དུ་ཕྱིན་མ་ལ་སོགས་པ་འདི་རྣམས་ཀྱི་བཞུགས་ཚུལ་དང་། ཅོད་པན་དང་།འོད་ཀྱི་དཀྱིལ་འཁོར་ལ་སོགས་པ་གསལ་བར་མ་གསུངས་ཀྱང་།རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་གྱི་ཟུར་གྱི་ལྷ་མོ་རྣམས་དང་་་་་མཚུངས་སམ་སྙམ་མོ།།ཁྱབ་འཇུག་གི་གཟུགས་འཛིན་པ་ལ་སོགས་པའི་གཙོ་བོ་བཞི་ལ་རིན་པོ་ཆེའི་ཅོད་པན་གྱིས་དབང་བསྐུར་བ། གཞན་རྣམས་སྔར་243

དང་འདྲའོ།།རིགས་བསྡུས་པའི་དཀྱིལ་འཁོར་རོ།།གཉིས་པ། གསང་བ་རས་བྲིས་ཀྱི་དཀྱིལ་འཁོར་ལ་དྲུག་སྟེ། རྡོ་རྗེ་སེམས་དཔའི་རྣལ་འབྱོར་པས་དངོས་གྲུབ་མྱུར་དུ་འགྲུབ་པར་བྱེད་པ་རྡོ་རྗེ་སེམས་དཔའི་གསང་བ་རས་བྲིས་ཀྱི་དཀྱིལ་འཁོར་དང་། དེ་བཞིན་དུ་དེ་བཞིན་གཤེགས་པའི་དང་། མེ་ལྟར་འབར་བའི་དང་། མེ་ལྟར་འབར་བ་ཕྲ་མོའི་དང་། འགྲོ་བ་འདུལ་བའི་དང་། ནམ་མཁའི་སྙིང་པོའི་གསང་བ་རས་བྲིས་ཀྱི་དཀྱིལ་འཁོར་རོ། །དང་པོ་ནི། དཀྱིལ་འཁོར་རྡོ་རྗེ་སེམས་དཔའི་དཀྱིལ་འཁོར་དང་འདྲ་ལ།དེའི་དབུས་སུ་རྡོ་རྗེ་སེམས་དཔའ་འཛུམ་པ་དང་བཅས་པ་ཟླ་བའི་མདོག་ཅན། སྣ་ཚོགས་པདྨའི་འོད་འབར་བ་སྟེ། འོད་ཀྱི་དཀྱིལ་འཁོར་སྔར་དང་འདྲ་བ་ལ། སངས་རྒྱས་ཀུན་གྱིས་དབང་བསྐུར་བ་སོགས་ཏེ། དབང་བསྐུར་རྣམ་པ་བཞི་དང་ལྡན་པ། སྣ་ཚོགས་རྒྱན་དང་། ན་བཟའ་དང་ལྡན་པ། སྣ་ཚོགས་པདྨ་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ། ཕྱག་གཡས་གཉིས་རྡོ་རྗེ་དང་དྲིལ་བུ་འཛིན་པས་སྙེམས་ཚུལ་སྔར་བཞིན་དུ་མཛད་པའོ། །དེའི་འོད་ཀྱི་དཀྱིལ་འཁོར་ལ་བརྟེན་པའི་ལྷ་མོ་བཞི་ནི། གཡས་སུ་ཀཱི་ལི་ཀཱི་ལ་ཡ་མ།རྡོ་རྗེ་སེམས་དཔའ་ལ་འཁྱུད་ནས་སྤྲོ་བ་བསྐྱེད་པར་གྱུར་པ།ལྷ་མོ་དེའི་གཡས་སུ་འདོད་ཆགས་རྡོ་རྗེ་མ།གཡོན་རྡོ་རྗེ་ཁུ་ཚུར་གྱིས་གཞུ་བླངས་ཏེ། གཡས་རྡོ་རྗེ་རྩེ་གཅིག་པའི་མདེའུ་ཅན་གྱི་མདའ་གྱེན་དུ་བསྟོད་དེ་གསོར་བ། བཅོམ་ལྡན་འདས་ཀྱིས་གཡོན་དུ་བཅོམ་ལྡན་འདས་ཀྱི་སྙེམས་པའི་ཕྱག་གིས་ཡོངས་སུ་འཁྱུད་པའི་རྡོ་རྗེ་དྲན་མ།ཕྱག་གཡོན་པས་ཆུ་སྲིན་གྱི་རྒྱལ་མཚན་འཆང་བ། གཡས་པ་དམིགས་བསལ་མ་གསུངས། གནུར་བ་གཙོ་བོའི་ཕྱག་ལ་འཇུས་པར་བཞེད་དོ། །དེ་རྩེ་མོར་244

གསལ།ལྷ་མོ་དེའི་གཡོན་དུ་རྡོ་རྗེ་འདོད་པའི་དབང་ཕྱུག་མ། གཡོན་རྡོ་རྗེ་ཁུ་ཚུར་རྡོ་རྗེ་དྲིལ་བུ་དང་བཅས་པས་སྙེམས་པ་མཛད་ནས། གཡས་མེ་ཏོག་གི་ཕྲེང་བ་བླངས་ནས་བཅོམ་ལྡན་འདས་ལ་བསྣུན་པོའོ། །དེ་རྣམས་ཀྱི་སྐུ་མདོག་ནི། དང་པོ་པདྨ་ལྟར་དཀར་དམར། །ཞེས་པ་འདོད་ཆགས་རྡོ་རྗེ་མའོ། །གཞན་ནི་པ་ལ་ཤ་ལྟར་དཀར་ཟེར་ཀྱང་པ་ལ་ཤ་ལྗང་ཁུ་དང་དཀར་པོ་ཚོགས་པས། དཀར་ལྗང་དུ་རིགས་ཏེ། ཀཱི་ལི་ཏཱི་ལི་ལ་ཡ་མའོ། །གཞན་ནི་ཨུཏྤལ་མདོག་ལྟར་སྔོ། ཞེས་པ་ནི། རྡོ་རྗེ་དྲན་པ་མའོ། །རྡོ་རྗེ་སྙེམས་མ་སེར་མོ་འཛིན། ཞེས་པ་ནི། རྡོ་རྗེ་འདོད་པའི་དབང་རྒྱུག་མའོ། །མཚམས་ཀྱི་རེ་མིག་རྣམས་ལ་རབ་ཏུ་དགའ་མ་དང་། དགའ་མ་དང་། སྤྱན་དང་། དཔལ་ཆེན་མོ་རྣམས་མེ་ཏོག་དང་། སྤོས་དང་།མར་མེ་དང་།དྲིའི་དུང་ཆོས་རྣམས་ཀ་པུ་ཏའི་ལག་པས་སྤྱི་བོར་འཛིན་པའོ།།ཕྱིའི་མཚམས་བཞིར་སྒེག་མོ་དང་།བཞད་མ་དང་། གླུ་མ་དང་། གར་མའོ། །སྒོ་བཞིར་ལྕགས་ཀྱུ་མ་དང་།ཞགས་པ་མ་དང་། ལྕགས་སྒྲོག་མ་དང་། དྲིལ་བུ་མ་རྣམས་སོ། །དེ་རྣམས་ཀྱི་ཕྱག་མཚན་རྡོ་རྗེ་སེམས་དཔའི་དཀྱིལ་འཁོར་དུ་གསུངས་པ་དང་འདྲ།སྐུ་མདོག་ཤར་དང་ཤར་ལྷོའི་རྣམས་དཀར་དམར། ལྷོ་དང་ལྷོ་ནུབ་ཀྱི་རྣམས་པ་ལ་ཤའི་མདོག ནུབ་དང་ནུབ་བྱང་གི་རྣམས་སྔོན་པོ། བྱང་དང་བྱང་ཤར་གྱི་རྣམས་སེར་པོ། ལྷ་མོ་དེ་རྣམས་ཐམས་ཅད་བཅོམ་ལྡན་འདས་རྡོ་རྗེ་སེམས་དཔའ་ལ་ཐུགས་གཏད་ནས་སྤྱན་གྱིས་རང་གི་ཕྱག་མཚན་ལ་གཟིགས་ཀྱི།གཙོ་བོ་ལ་དངོས་སུ་མི་ལྟ་ཞིང་། དེ་ཆགས་པ་བསྐྱེད་པའི་ཕྱིར་ལུགས་སུ་ལྟ་ཞིང་བཞུགས་པའོ། །བཅོམ་ལྡན་འདས་དང་འདོད་ཆགས་རྡོ་རྗེ་མ་དང་།ཤར་དང་ཤར་ལྷོའི་རྣམས་ནི།མི་བསྐྱོད་པའི་ཅོད་པན་གྱིས་དབང་བསྐུར་བ།245

ཀཱི་ལི་ཀཱི་ལ་ཡ་དང་། ལྷོ་དང་ལྷོ་ནུབ་མ་རྣམས་རིན་ཆེན་འབྱུང་ལྡན་གྱི་ཅོད་པན། རྡོ་རྗེ་དྲན་མ་དང་། ནུབ་དང་ནུབ་བྱང་མ་རྣམས་འོད་དཔག་མེད། རྡོ་རྗེ་འདོད་པའི་དབང་ཕྱུག་མ་དང་། བྱང་དང་བྱང་ཤར་གྱི་རྣམས་དོན་ཡོད་གྲུབ་པའི་ཅོད་པན་གྱིས་དབང་བསྐུར་བའོ། །གཞན་རྣམས་རྡོ་རྗེ་སེམས་དཔའི་དཀྱིལ་འཁོར་བཞིན་ནོ། །འདི་ལ་གནུར་བ་སྒོ་ཉིས་སྦྲག་མི་བཞེད་པར་སྣང་སྟེ། རྡོ་རྗེ་སེམས་དཔའི་དཀྱིལ་འཁོར་ཆེན་པོའི་ཆོ་ག་དེ་བཞིན་དུ་ནམ་མཁའི་ཕྱོགས་སུ་དཀྱིལ་འཁོར་བཞག་ལ་ཐིག་གདབ་པར་བྱའོ།།ཞེས་རྡོ་རྗེ་སེམས་དཔའི་དཀྱིལ་འཁོར་དང་འདྲ་བར་གསུངས་པའི་ཕྱིར་སྒོ་སྤྲག་ཏུ་རིགས་སོ། །གཉིས་པ་དེ་བཞིན་གཤེགས་པའི་གསང་བ་རས་བྲིས་ཀྱི་དཀྱིལ་་་་་་་་་་འཁོར་ནི། ཕྱིའི་དཀྱིལ་འཁོར་རྡོ་རྗེ་སེམས་དཔའི་དང་འདྲ་བ་ལ། དེའི་དབུས་སུ་རྡོ་རྗེ་རྩེ་གསུམ་པའི་ཕྲེང་བའི་འཁོར་ལོ་ཟླུམ་པོ། ཀ་བ་བརྒྱད་དང་ལྡན་པའོ།།འདི་ལའང་།བྲི་བའི་སྐབས་སུ་སྒོ་སྤྲག་མི་གསལ་ཡང་ཚིག་འགྲེལ་གྱི་སྐབས་ན། གསང་བའི་དཀྱིལ་འཁོར་དམ་པའོ། །ཞེས་པ་ལ། འདས་མ་ཐག་ཏུ་བཤད་པའི་དཔལ་རྡོ་རྗེ་སེམས་དཔའི་གསང་བའི་དཀྱིལ་འཁོར་་་་་་་དམ་པ་སྟེ། ཕུལ་དུ་བྱུང་བ་ཡང་དག་པར་བྲིས་ལ། དེའི་དབུས་སུ་རེ་མིག་ལ་དཀོན་མཆོག་གསུམ་གྱི་རས་རིས་བྲི་བར་བྱའི། གཞན་དུ་ནི་མ་ཡིན་ནོ།།ཞེས་གསུངས་པ་དང་བསྟུན་ན། སྒོ་སྤྲག་ཏུ་གསལ་ལོ། །དེའི་དབུས་ཀྱི་ལྟེ་བར་སྣ་ཚོགས་པདྨའི་གདན་ལ་དབུས་སུ་སངས་རྒྱས་དཀོན་མཆོག གཡོན་དེ་བཞིན་གཤེགས་པའི་ཁུ་ཚུར་གྱིས་གཞུ་བཟུང་ནས་གཡས་མདའ་བསྟོད་པ་ལ་་་་་་་་་་བརྩོན་པ། རྡོ་རྗེ་སེམས་དཔའི་གཟུགས་ཅན་ནོ། །གཡས་སུ་ཆོས་དཀོན་246

མཆོག །པདྨ་ཁ་འབྱེད་པའི་ཚུལ་གྱིས་སྤྱན་རས་གཟིགས་དབང་ཕྱུག་གི་གཟུགས་འཛིན་པའོ། །གཡོན་དུ་དགེ་འདུན་དཀོན་མཆོག། རྡོ་རྗེ་རིན་པོ་ཆེ་འཛིན་པ། ནམ་མཁའི་སྙིང་པོའི་གཟུགས་འཛིན་པའོ།།གསུམ་གའང་པདྨའི་གདན་གཅིག་ལ་འོད་ཀྱི་དཀྱིལ་འཁོར་གཅིག་གི་ནང་དུ་བཞུགས་པ།རིན་པོ་ཆེའི་ཅོད་པན་གྱིས་དབང་བསྐུར་བ། སེམས་དཔའི་སྐྱིལ་ཀྲུང་གིས་བཞུགས་པའོ། །ནང་གི་དཀྱིལ་འཁོར་གྱི་གྲ་བཞིར་རྡོ་རྗེ་དང་། རིན་པོ་ཆེ་དང་། པདྨ་དང་། སྣ་ཚོགས་རྡོ་རྗེའོ། །ཕྱིའི་དཀྱིལ་འཁོར་གྱི་གྲ་བཞིར་སྒེག་མོ་ལ་སོགས་པ་བཞི། སྒོ་བཞིར་ལྕགས་ཀྱུ་མ་ལ་སོགས་པ་བཞི།རྡོ་རྗེ་སེམས་དཔའ་གསང་བའི་དཀྱིལ་འཁོར་བཞིན་དུ་བྲིའོ།།གསུམ་པ་མེ་ལྟར་འབར་བའི་གསང་བ་རས་རིས་ཀྱི་དཀྱིལ་འཁོར་ནི།ཕྱིའི་དཀྱིལ་འཁོར་རྡོ་རྗེ་སེམས་དཔའི་དང་འདྲ་ལ། དེའི་ནང་དུ་དེའི་ཕྱེད་ཀྱི་ཚད་ཀྱི་རྡོ་རྗེ་རྩེ་གསུམ་པའི་ཐིག་ཟླུམ་པོ་འབར་བ་དང་བཅས་པ་དང་།ཀ་བ་བརྒྱད་དང་ལྡན་པར་ཐིག་བཏབ་ལ། དབུས་ཀྱི་རེ་མིག་ལ་སྣ་ཚོགས་པདྨའི་སྟེང་དུ་རྡོ་རྗེ་ཉི་མ་མེ་ལྟར་འབར་བ། སྔར་དཀྱིལ་འཁོར་ཆེན་པོར་བཤད་པ་དང་འདྲའོ། །དེ་དང་པདྨའི་གདན་གཅིག་ཅིང་འོད་ཀྱི་དཀྱིལ་འཁོར་གཅིག་ལ་བརྟེན་པའི་ལྷ་མོ་བཞི་ནི། བཅོམ་ལྡན་འདས་ཀྱི་གཡས་སུ་རྡོ་རྗེ་གཏུམ་པའི་དབང་ཕྱུག་མ་ཐལ་བ་ལྟར་དཀར་བ།རྡོ་རྗེ་ཁ་ཊྭཱཾ་ག་བསྒྲེང་བའོ།།དེའི་གཡས་སུ་རྡོ་རྗེ་འདོད་པ་མེ་ལྟར་འབར་མ།དམར་བ་དང་དཀར་བའི་མདོག་ཅན། ཕྱག་གཡོན་གཞུ་འཛིན་ཅིང་། གཡས་རྡོ་རྗེ་རྩེ་གཅིག་པའི་མདེའུ་ཅན་གྱི་མདའ་བསྟོད་པ་ལ་བརྩོན་པའོ།།བཅོམ་ལྡན་འདས་ཀྱི་གཡོན་དུ་རྡོ་རྗེ་ཁྱབ་འཇུག་མ། དཀར་བ་དང་ལྗང་བ། ཕྱག་གཡོན་གྱི་གུང་མོའི་རྩེ་247

མོས་རྡོ་རྗེ་འཁོར་ལོ་བསྟོད་པ་ལ་བརྩོན་པ། གཡས་གདན་ལ་བརྟེན་པ།དེའི་གཡོན་དུ་རྡོ་རྗེ་དྲིལ་བུའི་བ་དན་མ་གསེར་མདོག གཡོན་རྡོ་རྗེ་ཁུ་ཚུར་རྡོ་རྗེ་དྲིལ་བུ་དང་བཅས་པ་སྙེམས་པའི་ཚུལ་གྱིས་བཞུགས་པ།གཡས་དྲིལ་བུ་དང་བཅས་པའི་བ་དན་འཛིན་པ། ཐམས་ཅད་ཀྱང་སེམས་དཔའི་སྐྱིལ་ཀྲུང་གྱིས་བཞུགས་པ། མཆེ་བ་ཅུང་ཟད་གཙིགས་པ། ཁྲོ་བ་དང་བཅས་པ་བཞད་པའི་ཞལ། རང་གི་བདག་པོ་ལ་ཐུགས་གཏད་ཅིང་སྐུ་ཟུར་གྱིས་ཕྱོགས་པར་བཞུགས་པའོ། །འདིར་གནུར་པས་གཏུམ་པའི་དབང་ཕྱུག་མ་དང་། ཁྱབ་འཇུག་མ་དཀར་མོར་བྱས་པ་ནི། རྒྱུད་དང་འགལ་ལོ། །ཕྱི་རོལ་གྱི་དཀྱིལ་འཁོར་གྱི་མཚམས་བཞི་དང་། སྒོ་བཞི་ལ་མེ་ལྟར་འབར་བའི་དཀྱིལ་འཁོར་ལས་གསུངས་པའི་སྒེག་མོ་ལ་སོགས་པ་དང་།ལྕགས་ཀྱུ་མ་ལ་སོགས་པའོ།།བཞི་པ་མེ་ལྟར་འབར་བ་ཕྲ་མོའི་གསང་བ་རས་རིས་ཀྱི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ།དེའི་ནང་དུ་དེའི་ཕྱེད་ཀྱི་ཚད་ཀྱི་རླུང་གི་དཀྱིལ་འཁོར་ཟླ་བ་ཕྱེད་པའི་དབྱིབས་ཅན།དེའི་སྟེང་དུ་འབར་བའི་འཁོར་ལོ་ཀ་བ་བརྒྱད་ཀྱིས་ཉེ་བར་མཛེས་པ། ལྕགས་ཀྱི་མདོག་ཅན་འབར་བ་བྲིས་ལ། དེའི་དབུས་ཀྱི་ལྟེ་བར་སྣ་ཚོགས་པདྨའི་གདན་ལ་ཁྲོ་བོ་མེ་ལྟར་འབར་བ་སྤྱན་དམར་སེར། སྒེག་པ་དང་བཅས་པའི་སྨིན་མཚམས་ཀྱི་ཁྲོ་གཉེར་དང་ལྡན་པ།ཕྱག་གཡས་པ་འབར་བའི་ཁྲོ་བོ་རྡོ་རྗེ་རྩེ་ལྔ་བ་གསོར་བ་ལ་བརྩོན་པ། སྔོ་ལ་འབར་བའི་རང་བཞིན་ཅན། འོད་ཀྱི་དཀྱིལ་འཁོར་དམར་ལ་འབར་ཞིང་འབར་བ། གཡོན་པའི་རྡོ་རྗེ་ཁུ་ཚུར་རྡོ་རྗེ་དྲིལ་བུ་དང་བཅས་པ་སྙེམས་པས་འཛིན་པ།སྐུ་གཡོན་པར་མཆོད་ཕྱིར་ཐོགས་ཀྱི་ཚུལ་དུ་རྡོ་རྗེ་ཁ་ཊྭཱཾ་གའི་ཕྱག་མཚན་དང་། ངེས་པར་སྦྱར་བའི་བ་དན་དང་བཅས་248 ་

འབར་བ་ཐལ་བར་རློག་པ་འཆི་བ་སློང་བའི་ལྷ་མོ།གཡོན་རྡོ་རྗེ་ཁུ་ཚུར་གྱིས་སྙེམས་པ་མཛད་ནས་གཡས་རྡོ་རྗེ་དྲིལ་བུ་རང་གི་སྤྱི་བོར་འཁྲོལ་བ། ཁྲོ་བ་དང་སྒེག་པ་དང་བཅས་པའི་སྤྱན་ཤིན་ཏུ་གདངས་པའོ། འདི་བཞིའི་ཁ་དོག་དངོས་སུ་མ་གསུངས་ཀྱང་གོང་གི་ལྷ་མོ་བཞི་དང་མཚུངས་སོ། །ཐམས་ཅད་ཀྱང་གཙུག་ཏོར་དང་མདུན་དང་ལོགས་གཉིས་དང་རྒྱབ་ཏུ་རྡོ་རྗེ་རྩེ་ལྔ་པས་མཚོན་པའི་ཐོད་པ་དེ་རྣམས་ཀྱི་སྟེང་དུ་དེ་བཞིན་གཤེགས་པ་ལྔའི་ཅོད་པན་དུ་བྱས་པས་དབང་བསྐུར་བའོ། །ཕྱིའི་དཀྱིལ་འཁོར་གྱི་གྲ་བཞི་ལ་ཁྲོ་བོའི་སྒེག་མོ་ལ་སོགས་པ་དང་། སྒོ་བཞི་ལ་ལྕགས་ཀྱུ་མ་ལ་སོགས་པ་ནི་སྔར་བཞིན་ནོ།། ་ལྔ་པ་འགྲོ་བ་འདུལ་བའི་གསང་བ་རས་རིས་ཀྱི་དཀྱིལ་འཁོར་ནི།དཀྱིལ་འཁོར་སྔར་གྱི་འགྲོ་འདུལ་དང་འདྲ་བ་ལ། དབུས་སུ་སྣ་ཚོགས་པདྨའི་གདན་ལ་འཇིག་རྟེན་དབང་ཕྱུག་སེམས་དཔའི་སྐྱིལ་ཀྲུང་གིས་་་་་་་་་་་བཞུགས་པ། ཟླ་བ་ལྟ་བུའི་འོད་དང་ལྡན་པ། སྤྱན་གསུམ་པ། འོད་དཔག་མེད་ཀྱི་ཅོད་པན་ཅན། སྒེག་པའི་ཉམས་དང་ལྡན་པ། ཕྱག་ལྔ་བཅུ་བ།གཡས་རྣམས་ན་པདྨ་དང་། རལ་གྲི་དང་། འཁོར་ལོ་དང་། ལྕེ་དང་། སྣ་ཚོགས་རྡོ་རྗེ་དང་། ལྕགས་ཀྱུ་དང་། མདའ་དང་། ལེགས་སོ་སྦྱིན་པ་དང་།རིན་པོ་ཆེ་དང་། ཉི་མ་དང་། རྒྱལ་མཚན་དང་། སོ་ཕྲེང་འཛུམ་པ་དང་།ལྕགས་ཀྱུ་དང་།ཞགས་པ་དང་།ལྕགས་སྒྲོག་དང་། ཏྲི་ཤུ་ལ་དང་།དབྱུག་པ་དང་། དགྲ་སྟ་དང་། གཞུ་དང་། མདུང་རྣམས་སོ། །འདིར་འགྲེལ་པའི་དཔེ་ལ་ལ་ན། དགྲ་སྟའི་རྗེས་ལའང་མདུང་འབྱུང་སྟེ། དེ་ལྟར་ན་གཅིག་མདུང་ཐུང་། གཅིག་མདུང་རིང་དུ་ཤེས་པར་བྱའོ། །ཕྱག་གཡོན་རྣམས་ནའང་དེ་250

རྣམས་ཡོད་པའོ། །འདིར་ཕྱག་གི་གྲངས་ངེས་རྒྱུད་འགྲེལ་ལས་མ་གསུངས།བླ་མ་གོང་མ་རྣམས་ཀྱིས་ཕྱག་ལྔ་བཅུར་མཛད་མོད་ཀྱི། འགྲེལ་པར་མདུང་ལ་སོགས་པའི་ཕྱག་མཚན་རྣམས་ཏེ། ཞེས་མདུང་གི་རྗེས་ལའང་སོགས་ཀྱི་སྒྲས་བསྡུ་རྒྱུ་བཤད་ཅིང་། དེ་ཡང་མཆོག་སྩོལ་བ་བྲི་བར་བྱའོ། །ཞེས་མཆོག་སྦྱིན་གཅིག་ཀྱང་དགོས་པ་ལྟ་བུར་སྣང་ངོ་།།གར་གྱི་ཚུལ་གྱིས་ཕྱག་རྒྱ་འཁོར་ལོ་ལྟར་མཛད་པའོ།།དེ་དང་གདན་གཅིག་ཅིང་འོད་ཀྱི་དཀྱིལ་འཁོར་གཅིག་ལ་བརྟེན་པའི་ལྷ་མོ་བཞི་ནི། གཡས་སུ་པདྨ་ཁྱབ་འཇུག་མ།ཕྱག་གཡས་པས་པདྨ། གཡོན་པས་འཁོར་ལོ་འཛིན་པ། དེའི་གཡས་སུ་ཁྲོ་གཉེར་མ། གཡས་པདྨ། གཡོན་རྩེ་གསུམ། བཅོམ་ལྡན་འདས་ཀྱི་གཡོན་དུ་གོས་དཀར་མོ།གཡོན་པས་ཕྲེང་བ། གཡས་པས་པདྨ་འཛིན་པ། དེའི་གཡོན་དུ་པདྨ་ཆགས་པ་མ།པདྨའི་མདའ་གཞུ་འཛིན་པ།འདི་ཐམས་ཅད་གནུར་པས་དཀར་མོར་བཞེད་མོད་ཀྱི། རྒྱུད་ལས། དྲག་མོ་སོགས་གཟུགས་ཕྱག་མཚན་ལྡན། ཁྲོ་གཉེར་མ་སོགས་བྲི་བར་བྱ། ཞེས་པ་དང་། འགྲེལ་པར། དྲག་མོ་ལ་སོགས་པའི་གཟུགས་དང་ཕྱག་མཚན་གང་ལ་ཡོད་པ་དེ་ནི། དྲག་མོ་ལ་སོགས་པའི་གཟུགས་དང་ཕྱག་མཚན་ཅན་ནོ། །ཞེས་གསུངས་པའི་ཕྱིར། སྔར་གྱི་འགྲོ་འདུལ་གྱི་གྲ་བཞིའི་ལྷ་དེ་རྣམས་ཀྱི་ཆུང་མའི་གཟུགས་སུ་རིགས་པས། ཁྲོ་གཉེར་མ་ནི། དྲག་མོ་སྟེ། ཡབ་དང་ཁ་དོག་མཚུངས་པ་དཀར་མོའམ། ཡང་ན་དེ་ཉིད་བསྡུས་པའི་འགྲེལ་པ་ནས་ཨུ་མ་གསེར་མདོག་ཏུའང་བཤད་དོ། །ཁྱབ་འཇུག་མ་ནི། ཁྱབ་འཇུག་བཞིན་དུ་ནག་མོའམ། ཡང་ན་ཁྱབ་འཇུག་མ་སེར་མོར་བཤད་དོ།།གོས་དཀར་མོ་ནི།ཚངས་མ་སྟེ།དཀར་མོ།ཆགས་མ་ནི།འདོད་མ་སྟེ། དམར་མོའོ། །བཞུགས་ཚུལ་ལ་སོགས་གཙོ་བོ་བཞིན་ནོ། །ཕྱིའི་251

གྲ་བཞིར་པདྨའི་སྒེག་མོ་ལ་སོགས་པ་བཞི་དང་།སྒོ་བཞིར་པདྨ་ལྕགས་ཀྱུ་མ་ལ་སོགས་པ་རྣམས་གོང་འགྲོ་འདུལ་དུ་གསུངས་པ་བཞིན་ནོ།།དྲུག་པ་ནམ་མཁའི་སྙིང་པོའི་གསང་བ་རས་རིས་ཀྱི་དཀྱིལ་འཁོར་ནི།ཕྱིའི་དཀྱིལ་འཁོར་ནི། རྡོ་རྗེ་སེམས་དཔའ་གསང་བའི་དཀྱིལ་འཁོར་དང་འདྲ་ལ། དེའི་ནང་དུ་དེའི་ཕྱེད་ཀྱིས་ཉི་མའི་དཀྱིལ་འཁོར་བྲིས་ལ།དེའི་སྟེང་དུ་ཆ་བརྒྱད་པའི་ནོར་བུའི་དབྱིབས་ཅན་གྱི་རིན་པོ་ཆེའི་དཀྱིལ་འཁོར་སྔར་བཞིན་དུ་བྲིས་པའི་དབུས་སུ་ནམ་མཁའི་སྙིང་པོ། སྔར་བཤད་པའི་ཕྱག་རྒྱ་ཆེན་པོས་སྣ་ཚོགས་པདྨའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་པ་སྟེ། འདིའི་སྐུ་མདོག་རྒྱུད་ལས་ལྗང་ཁུ་བཻ་ཌཱུརྱ་དང་མཚུངས་ཞེས་བཤད་ལ། འགྲེལ་པ་ལས། བེེ་ཌཱུརྱ་སྔོན་པོ་དང་འདྲ་བར་བཤད་དོ། །དེ་དང་གདན་གཅིག་ཅིང་འོད་ཀྱི་དཀྱིལ་འཁོར་གཅིག་ལ་བརྟེན་པའི་ལྷ་མོ་བཞི་ནི། གཡས་སུ་ལྷ་མོ་གཏེར་མ། གཏེར་གྱི་བུམ་པ་འཛིན་པ། དེའི་གཡས་སུ་དབང་བསྐུར་མ། རིན་པོ་ཆེའི་ཅོད་པན་འཛིན་པའོ། །གཡོན་དུ་རྒྱལ་མཚན་མཆོག་མ།རིན་པོ་ཆེའི་རྒྱལ་མཚན་འཛིན་པའོ། །དེའི་གཡོན་དུ་མཆོད་ཆེན་མ། དྲ་བ་དང་། དྲ་བ་ཕྱེད་པ་དང་། གདུ་བུ་དང་། རྣ་ཆ་དང་། དཔུང་རྒྱན་དང་།རིན་པོ་ཆེ་དང་། ན་བཟའ་ལ་སོགས་པའི་རྒྱན་ཐམས་ཅད་ཀྱིས་གང་བའི་རིན་པོ་ཆེའི་སྣོད་འཛིན་པའོ། །ཕྱིའི་གྲ་བཞི་ལ་རིན་ཆེན་སྒེག་མོ་ལ་སོགས་པ་དང་།སྒོ་བཞིར་རིན་ཆེན་ལྕགས་ཀྱུ་མ་ལ་སོགས་པ་རྣམས་དང་། དེ་རྣམས་ཀྱི་མཚན་ཉིད་སྔར་གྱི་ནམ་མཁའི་སྙིང་པོའི་དཀྱིལ་འཁོར་གྱི་དང་འདྲའོ།།དུམ་བུ་གཉིས་པའི་དཀྱིལ་འཁོར་ཉི་ཤུ་རྩ་བདུན་ནོ།།གསུམ་པ་ཡིད་ཀྱི་རྣམ་ཤེས་ཀྱི་གཉེན་པོ་སོ་སོར་རྟོག་པའི་ཡེ་ཤེས་ཀྱི་252

ངོ་བོ་ཆོས་ཀྱི་ཕྱག་རྒྱ་གཙོ་བོར་གྱུར་པ་ཆོས་ཀྱི་དུམ་བུ་ལ་དཀྱིལ་འཁོར་ཉི་ཤུ་རྩ་གཅིག་གི་དང་པོ། རྡོ་རྗེ་སེམས་དཔའི་དཀྱིལ་འཁོར་ནི། དུམ་བུ་གཉིས་པའི་རྟོག་པ་ཐམས་ཅད་ཀྱི་རྒྱུད་ཕྱི་མའི་རྩ་བའི་རྒྱུད་ཀྱི་རྡོ་རྗེ་སེམས་དཔའི་དཀྱིལ་འཁོར་ཆེན་པོ་དང་འདྲ་བ་ལས། ཁྱད་པར་རབ་ཏུ་དགའ་མ་དང་།དགའ་མ་དང་། སྤྱན་དང་། དཔལ་ཆེན་མོ་རྣམས་ཀྱི་མིང་། དཔྱིད་རྡོ་རྗེ་མ་དང་། རྡོ་རྗེ་སྤྲིན་མ་དང་། རྡོ་རྗེ་སྟོན་མ་དང་། རྡོ་རྗེ་དགུན་མ་ཞེས་བྱ་བ་ཡིན་ནོ། །དེ་བཞིན་གཤེགས་པའི་དཀྱིལ་འཁོར་ཡང་སྔར་དང་འདྲའོ།།རྡོ་རྗེ་མེ་ལྟར་འབར་བའི་དཀྱིལ་འཁོར་ཡང་ཕལ་ཆེར་སྔར་དང་འདྲ་བ་ལ། ཁྱད་པར་སྐུམ་སྐོར་བདུན་པའི་ཕྱིའི་ཟུར་བཞིའི་མེ་མཚམས་སུ་མིང་པོ་གསུམ་གྱི་དཀྱིལ་འཁོར། བདེན་བྲལ་དུ་སྲིང་མོ་བཞིའི་དཀྱིལ་འཁོར། རླུང་དུ་ཀླུའི་དཀྱིལ་འཁོར། དབང་ལྡན་དུ་སྡུག་བསྔལ་གདོན་གྱིས་འདོན་པའི་དཀྱིལ་འཁོར་རོ། །དཀྱིལ་འཁོར་དེའི་ཕྱི་རོལ་གྱི་ཕྱོགས་དང་མཚམས་སུ་འཇིག་རྟེན་གྱི་ཁམས་བརྒྱད་དེ།དེ་རྣམས་སུ་དེ་བཞིན་གཤེགས་པ་རེ་རེའི་གཡས་གཡོན་དུ་བྱང་ཆུབ་སེམས་དཔའ་རེ་རེ་བྲི་སྟེ། དེ་ལ་ཤར་དུ་ཤཱཀྱ་ཐུབ་པ། དེའི་གཡས་སུ་འཇིག་རྟེན་དབང་ཕྱུག གཡོན་དུ་རྡོ་རྗེ་འཆང་། ལྷོར་མི་བསྐྱོད་པ། དེའི་གཡས་སུ་སྤོས་ཀྱི་གླང་པོ། གཡོན་དུ་རྡོ་རྗེ་སྙིང་པོ། ནུབ་ཏུ་འོད་དཔག་མེད། དེའི་གཡས་སུ་སྒྲིབ་པ་རྣམ་སེལ། གཡོན་དུ་མཐུ་ཆེན་ཐོབ།བྱང་དུ་རྡོ་རྗེ་སྙིང་པོས་རབ་ཏུ་འཇོམས་པ། དེའི་གཡས་སུ་བློ་གྲོས་མི་ཟད་པ།གཡོན་དུ་ཀུན་ཏུ་བཟང་པོ།ཤར་ལྷོར་ཡེ་ཤེས་ཏ་ལ་ལ།དེའི་གཡས་སུ་འཇམ་དཔལ། གཡོན་དུ་གཟུངས་ཀྱི་དབང་ཕྱུག་རྒྱལ་པོ། ལྷོ་ནུབ་ཏུ་འཇིགས་དབྱངས་འབྲུག་སྒྲ། དེའི་གཡས་སུ་ནམ་མཁའི་སྙིང་པོ། གཡོན་དུ་སའི་སྙིང་253

པོ། ནུབ་བྱང་དུ་གསེར་འོད་བརྩེགས་པར་སྣང་བ། དེའི་གཡས་སུ་དྲི་མ་མེད་པའི་གཟི་བརྗིད། གཡོན་དུ་རྒྱལ་བའི་བློ་གྲོས། དབང་ལྡན་དུ་བདེན་པར་གསུང་བ། དེའི་གཡས་སུ་བཟང་པོའི་དཔལ། གཡོན་དུ་རིན་ཆེན་དྲ་བ་ཅན་ནོ། །དེ་བཞིན་གཤེགས་པ་ཐམས་ཅད་ཀྱང་རྒྱན་ཐམས་ཅད་ཀྱིས་རྣམ་པར་བརྒྱན་ཅིང་པདྨའི་སྙིང་པོ་ཅན་གྱི་སེང་གེའི་ཁྲི་ལ་བཞུགས་ནས་ཆོས་སྟོན་་་་་པའོ། །སངས་རྒྱས་དང་བྱང་ཆུབ་སེམས་དཔའ་དེ་རྣམས་ཀྱི་ཕྱག་རྒྱ་རྣམ་པར་སྣང་མཛད་ཀྱི་སྙིང་པོ་རྒྱན་གྱི་རྒྱུད་ལ་ཁ་འཕངས་སོ། །རྡོ་རྗེ་མཚོན་ཆ་འཛིན་མ་ནས་རྡོ་རྗེ་དྲིལ་བུ་མའི་བར་གྱི་ལྷ་མོ་བཅུ་དྲུག་གཡོན་བརྐྱང་པས་བཞུགས་ཤིང་དབུ་སྐྲ་འཁྲུགས་པ་གྱེན་དུ་བརྗེས་ཤིང་གཡོ་བའོ། །གཡོ་བ་ནི།འདིར་ཁྱད་པར་རོ།།མེ་ལྟར་འབར་བའི་དཀྱིལ་འཁོར་རོ།།འགྲོ་བ་འདུལ་བའི་དཀྱིལ་འཁོར་དང་།ནམ་མཁའི་སྙིང་པོའི་དཀྱིལ་འཁོར་དང་།འཇིག་རྟེན་པའི་དཀྱིལ་འཁོར་བཞི་དང་།རིགས་བསྡུས་རྣམས་སྔར་དང་འདྲ་བའོ། །རྡོ་རྗེ་སེམས་དཔའ་གསང་བའི་དཀྱིལ་འཁོར་ཡང་།སྔར་གྱི་རྡོ་རྗེ་སེམས་དཔའ་གསང་བའི་དཀྱིལ་འཁོར་དང་འདྲ་བ་ལ། ཁྱད་པར་འདོད་ཆགས་རྡོ་རྗེ་དམར་བ་དང་དཀར་བ། ཀཱི་ལི་ཀཱི་ལ་ཡ་མ་ནི།དཀར་པོ་དང་སེར་པོ། རྡོ་རྗེ་དྲན་མ་ནི། སྔོ་བ་དང་དཀར་བ། རྡོ་རྗེ་འདོད་པའི་དབང་ཕྱུག་མ་ལྗང་བ་དང་དཀར་བ།དེ་བཞིན་གཤེགས་པ་གསང་བའི་དཀྱིལ་འཁོར་ཡང་སྔར་དང་འདྲ་བ་ལས་ཁྱད་པར། མཆོད་པ་ཐམས་ཅད་ཀྱིས་ཡོངས་སུ་གང་བའི་སྣོད་རྣེ༼མ་མཁའི་སྙིང་པོའི་ཕྱག་ཏུ་བྲི་བར་བྱའོ། །མེ་ལྟར་འབར་བ་གསང་བའི་དཀྱིལ་འཁོར་ཡང་། དུམ་བུ་གཉིས་པ་ལས་གསུངས་པའི་དང་པོའི་དཀྱིལ་འཁོར་བཞིན་དུ་བྲི་བར་བྱ་བ་ལས། ཁྱད་254 ་

པར་ནི། རྡོ་རྗེ་མཚོན་ཆ་དང་། རྩེ་གསུམ་ཆེན་པོ་དང་། ལྕགས་ཀྱུ་དང་།ཞགས་པའི་འཛིན་མ་རྣམས་དང་ལྷན་ཅིག་ཏུ་གདན་གཅིག་ལ་བཞུགས་་་་་་་པའི་བཅོམ་ལྡན་འདས་བྲིའོ། །མཚམས་བཞིར་མདའ་འཛིན་མ་ལ་སོགས་པ་བཞི་བྲིའོ། འགྲོ་བ་འདུལ་བ་དང་། ནམ་མཁའི་སྙིང་པོའི་གསང་བའི་དཀྱིལ་འཁོར་རྣམས་སྔར་དང་འདྲའོ།།དུམ་བུ་གསུམ་པའི་གསང་བའི་དཀྱིལ་འཁོར་གྱི་ཆོ་གས་རྣལ་འབྱོར་པ་མ་གྲུབ་ན་སྒྲུབ་པའི་ཁྱད་པར་གྱིས་མྱུར་དུ་དངོས་གྲུབ་གྲུབ་པར་བྱེད་་་་་་་པའི་དཔལ་རྡོ་རྗེ་སེམས་དཔའ་གསང་བའི་དཀྱིལ་འཁོར་ནི། སྔར་གྱི་གསང་བའི་དཀྱིལ་འཁོར་དང་འདྲ་བ་ལ། ཁྱད་པར་ལྷ་མོ་རྣམས་རྡོ་རྗེ་རིན་པོ་ཆེའི་ཅོད་པན་གྱིས་དབང་བསྐུར་བའོ། །དེ་བཞིན་གཤེགས་པའི་གསང་བའི་དཀྱིལ་འཁོར་ཡང་སྔར་དང་འདྲའོ། །མེ་ལྟར་འབར་བའི་གསང་བའི་དཀྱིལ་འཁོར་ཡང་། དུམ་བུ་གཉིས་པའི་དང་པོའི་གསང་བའི་དཀྱིལ་འཁོར་དང་འདྲ་བ་ལས། ཁྱད་པར་མདའ་འཛིན་མ་དམར་བ་དང་དཀར་བ། ཁ་ཊྭཱཾ་ག་འཛིན་མ་ཟླ་བ་ལྟར་དཀར་བ།ཁྱབ་འཇུག་མ་དཀར་བ་དང་ལྗང་བ།བ་དན་མ་གསེར་མདོག་གོ །འགྲོ་བ་འདུལ་བའི་གསང་བའི་དཀྱིལ་འཁོར་ནི། སྔར་དང་འདྲ་བ་ལས། ཁྱད་པར་ཕྱག་གཡོན་པ་་ལ་རང་གི་ཕྱག་མཚན་པདྨ་དང་བཅས་པའི་པདྨའི་ལྷ་མོ་བསྣམས་སོ། །ནམ་མཁའི་སྙིང་པོ་དང་། རིགས་བསྡུས་གཉིས་སྔར་དང་འདྲའོ། །འོན་ཀྱང་རིགས་སོ་སོ་བ་ལ་ཁྱད་པར་ཡོད་པ་རྣམས་རིགས་བསྡུས་པའི་ནང་དུའང་ཁྱད་པར་དོན་གྱིས་ཐོབ་བོ།།གནུར་པས་གསང་བ་རས་རིས་ཀྱི་དཀྱིལ་འཁོར་ལྔ་པོ་དཀྱིལ་འཁོར་ནང་མའི་ཟུར་སྒོ་ཕྱོགས་པ་པདྨས་མཚན་པར་བཞེད་ཅིང་གསང་བའི་དཀྱིལ་འཁོར་འོག་255

མ་ལྔ་པོའི་འཁོར་གྱི་ལྷ་ཐམས་ཅད་མོར་བཞེད་དེ། གཞུང་ལས་གསལ་བར་མི་སྣང་ངོ་། །དུམ་བུ་གསུམ་པའི་དཀྱིལ་འཁོར་ཉི་ཤུ་གཅིག་གོ །བཞི་པ་དབང་ཤེས་ལྔའི་གཉེན་པོ་བྱ་བ་གྲུབ་པའི་ཡེ་ཤེས་དང་།ལས་ཀྱི་ཕྱག་རྒྱ་གཙོ་བོར་གྱུར་པ་དུམ་བུ་བཞི་པ་ལ། དཀྱིལ་འཁོར་ཉི་ཤུ་རྩ་གཅིག་ལས། རྡོ་རྗེ་སེམས་དཔའི་དང་།དེ་བཞིན་གཤེགས་པའི་དང་།མེ་ལྟར་འབར་བའི་དང་།འགྲོ་བ་འདུལ་བའི་དང་། ནམ་མཁའི་སྙིང་པོའི་དང་། མིང་པོ་གསུམ་གྱི་དང་། སྲིང་མོ་བཞིའི་དང་། ཀླུའི་དང་། སྡུག་བསྔལ་ལས་འདོན་པའི་དཀྱིལ་འཁོར་རྣམས་དུམ་བུ་གཉིས་པ་ལས་གསུངས་པ་དང་འདྲ་བ་ལས།ཁྱད་པར།འགྲེལ་བ་ལས། ཐིག་སྐུད་བདུན་པའི་བར་མཚམས་ཀྱི་ཕྱི་རོལ་གྱི་མཚམས་རྣམས་སུ། མིང་པོ་གསུམ་དང་སྲིང་མོ་བཞི་དང་ཀླུ་དང་སྡུག་བསྔལ་ལས་འདོན་པའི་དཀྱིལ་འཁོར་རྣམས་སྔ་མའི་རྗེས་སུ་འབྲངས་ནས་བྲི་བར་བྱའོ།།ཞེས་གསུངས་པའི་དོན། གནུར་བས། དེ་བཞིན་གཤེགས་པ་དང་བྱང་ཆུབ་སེམས་དཔའ་རྣམས་མི་འབྲི་བར་འཆད་དོ། །རིགས་བསྡུས་མ་གཏོགས་པའི་དཀྱིལ་འཁོར་ཐམས་ཅད་རིན་པོ་ཆེ་ཟུར་བརྒྱད་པ་དང་། ལྷའི་ཕྱག་མཚན་ཐམས་ཅད་རིན་པོ་ཆེས་མཚན་པར་བཞེད་དེ། །བརྟག་པར་བྱའོ། རིགས་བསྡུས་ཀྱང་སྔར་དུམ་བུ་གཉིས་པར་བཤད་པ་དང་འདྲའོ། །གསང་བའི་དཀྱིལ་འཁོར་རྣམས་ཀྱང་དུམ་བུ་གཉིས་པ་ལས་གསུངས་པ་དང་འདྲ་བ་་་་་་ལས།ཁྱད་པར་རྡོ་རྗེ་སེམས་དཔའ་གསང་བའི་དཀྱིལ་འཁོར་དུ་ལྷ་མོ་རྣམས་རྡོ་རྗེ་རིན་པོ་ཆེའི་ཅོད་པན་ཅན་ནོ། །དུམ་བུ་བཞི་པའི་དཀྱིལ་འཁོར་རོ། །དགེ་བ་འདི་ཡིས་མཐའ་ཡས་སྐྱེ་རྒྱའི་ཚོགས། །ཆགས་སྡང་ལོག་ལྟ་སེར་སྣ་སོགས་སྤངས་ནས། །གཉིས་མེད་ཡེ་ཤེས་ཕུལ་བྱུང་དཔལ་གྱི་མཆོག །གདོད་256

ནས་གྲུབ་པའི་དང་པོ་ཉིད་འགྱུར་ཤོག །རྣལ་འབྱོར་རྒྱུད་ཀྱི་དཀྱིལ་འཁོར་གྱི་རྣམ་པར་བཞག་པའི་རབ་ཏུ་བྱེད་པ།དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་བ་ལས། ཆ་མཐུན་གྱི་རྒྱུད་དཔལ་མཆོག་གི་དཀྱིལ་འཁོར་གྱི་བཀོད་པའི་ལེའུ་སྟེ། གསུམ་པའོ། རྣམ་པར་སྣང་མཛད་ལ་ཕྱག་འཚལ་ལོ། །འཇམ་པའི་དབྱངས་གུར་གུམ་གྱི་མདོག་ལྟ་བུ། གཞོན་ནུ་ཟུར་ཕུད་ལྔ་དང་ལྡན་པ། ཞལ་དྲུག་ཕྱག་དྲུག་པ། ཨུཏྤ་ལ་སྔོན་པོ་ཕྱག་ན་བསྣམས་པའམ།ཡང་ན་ཞལ་གཅིག་ཕྱག་གཉིས་པ་སྐུ་མདོག་དཀར་པོ།པདྨ་ལ་གནས་པའམ།ཡང་ན་གསེར་མདོག་འོད་ཀོར་དཀར་དམར་ཅན་ནོ། །པད་ཟླ་ལ་འཇིག་རྟེན་དབང་ཕྱུག་དུང་དང་ཀུན་ད་ལྟར་དཀར་བ། རལ་བའི་ཐོར་ཚུགས་འཛིན་པ་ཐོར་ཚུགས་ཀྱི་དབུས་སུ་འོད་དཔག་མེད་དང་ལྡན་པ། འབར་བའི་ཕྲེང་བས་འཁྲིགས་པའི་འོད་མངའ་བ། ཞལ་བཞི་པ་ཕྱག་བཞི་པའོ། །མེའི་དཀྱིལ་འཁོར་གྱི་སྟེང་དུ་རླུང་གི་དཀྱིལ་འཁོར་གྱི་དཀྱིལ་འཁོར།དེའི་སྟེང་དུ་ཉི་མ། དེའི་སྟེང་དུ་རྡོ་རྗེ་འཛིན་པ། ཞལ་བཞི་པ། མཆེ་བ་བཞི་དང་ལྡན་པ།སྐུ་མདོག་སྔོན་པོ་རྒྱན་ཐམས་ཅད་ཀྱིས་བརྒྱན་པ།འོད་ཟེར་དམར་པོ་འབར་བ་འཁྲིགས་པའི་དབུས་ན་བཞུགས་པའོ། །སའི་དཀྱིལ་འཁོར་གྱི་སྟེང་དུ་བྱམས་པ་གསེར་མདོག རལ་པའི་ཐོར་ཚུགས་ཀྱི་དབུས་ན་མཆོད་རྟེན་དཀར་པོ་བཞུགས་པའོ།།རིན་པོ་ཆེའི་དཀྱིལ་འཁོར་གྱི་དབུས་སུ་ནམ་མཁའི་སྙིང་པོ་རིན་པོ་ཆེའི་ཁ་དོག་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ།ལག་ན་རིན་པོ་ཆེ་བསྣམས་པའོ། །ཟླ་བའི་སྟེང་དུ་ཀུན་ཏུ་བཟང་པོ། རྒྱན་ཐམས་ཅད་ཀྱིས་བརྒྱན་པ། འོད་ཟེར་རབ་ཏུ་འབར་བའོ། །ཟླ་བའི་སྟེང་དུ་སྒྲིབ་པ་རྣམ་སེལ་ཨུཏྤ་ལ་སྔོན་པོའི་འདབ་མ་ལྟ་བུ། རལ་གྲི་མེ་འབར་བ་257

བསྣམས་པའོ། །སའི་དཀྱིལ་འཁོར་དང་རྡོ་རྗེའི་སྟེང་དུ་སའི་སྙིང་པོ་གསེར་མདོག་འབར་བ་ལྟ་བུའི་གཟི་བརྗིད་ཅན། སྙིང་གར་དྲིའི་ཕྱག་རྒྱ་བསྣམས་པའོ། །ཟླ་བའི་དཀྱིལ་འཁོར་ལ་བློ་གྲོས་མི་ཟད་པ་གསེར་མདོག།མེའི་དཀྱིལ་འཁོར་གྱི་དབུས་སུ་གནས་པ། ཟླ་བའི་མདོག་ཅན་གྱི་འོད་ཀྱི་དཀྱིལ་འཁོར་ལ་བརྟེན་པའོ།།ཟླ་བའི་དཀྱིལ་འཁོར་ལ་ནམ་མཁའ་མཛོད།སྣ་ཚོགས་མདོགཕྱག་ན་སྣ་ཚོགས་རྡོ་རྗེ་བསྣམས་པའོ། །ཟླ་བའི་དཀྱིལ་འཁོར་གྱི་དབུས་སུ་ལག་ན་རིན་པོ་ཆེ། པྲི་ཡང་ཀུའི་མདོག་ཅན་གྱི་སྔོ་བསངས། ཕྱག་ན་རིན་པོ་ཆེ་བསྣམས་པའོ། །ཆུའི་དཀྱིལ་འཁོར་གྱི་སྟེང་དུ་པདྨ། དེའི་སྟེང་དུ་ཆུ་ལྷ།དེའི་སྟེང་དུ་མེའི་དཀྱིལ་འཁོར། དེའི་སྟེང་དུ་རྡོ་རྗེ་རྩེ་མོ་བརྒྱ་བ། དེའི་སྟེང་དུ་པདྨ་འདབ་བརྒྱད། དེའི་སྟེང་དུ་བྱང་སེམས་རྒྱ་ཚོའི་བློ་གྲོས་འབར་བའི་ཕྲེང་བས་འཁྲིགས་པའི་འོད་མངའ་བ། དུང་དང་ཀུན་དའི་མདོག་ལྟ་བུ།རྒྱན་ཐམས་ཅད་ཀྱིས་བརྒྱན་པ། ཕྱག་ན་རྡོ་རྗེ་སྟེང་དུ་བསྟོད་པའི་ཚུལ་གྱིས་འཛིན་པའོ། །སའི་དཀྱིལ་འཁོར་དང་ཟླ་བའི་སྟེང་སྙིང་པོ་ཨུཏྤལ་སྔོན་པོའི་མདོག་ལྟ་བུའོ། །ཟླ་བའི་དཀྱིལ་འཁོར་གྱི་དབུས་སུ། རིན་ཆེན་འབྱུང་བ་ཉི་མའི་མདོག་ཅན། པདྨ་ནམ་མཁའ་དང་འདྲ་བ་སྙིང་གར་བསྣམས་པའོ།།དགེའོ།། ་258

ག་། །གསང་བ་ནོར་བུ་ཐིག་ལེའི་རྒྱུད་ནས་བྱུང་བའི་དཀྱིལ་འཁོར་གྱི་བཀོད་པ་བཞུགས་སོ། །སངས་རྒྱས་ཀུན་གྱི་སྐུ་གསུང་ཐུགས། །གསང་བ་རྡོ་རྗེ་དབྱིངས་དེ་ལ། །གུས་པས་བཏུད་ནས་དཀྱིལ་འཁོར་གྱི། །རྣམ་གཞག་མདོར་བསྡུས་བྲི་བར་བྱ། །དེ་ཁོ་ན་ཉིད་བསྡུས་པའི་རྒྱུད་ཀྱི་དུམ་བུ་དང་པོ་རྡོ་རྗེ་དབྱིངས་ཀྱི་བཤད་རྒྱུད། ཐམས་ཅད་གསང་བའི་རྒྱུད་ལས་བྱུང་བའི་རྡོ་རྗེ་དབྱིངས་ཀྱི་དཀྱིལ་འཁོར་གྱི་རྣམ་པར་བཞག་པ་ནི། རྒྱུད་དུ། གསར་ཞིང་ལེགས་པར་བསྒྲིལ་བ་དང་། ཚད་དང་ལྡན་ཞིང་མཛེས་པ་ཡི། །ཤེས་རབ་ཅན་གྱིས་ཐིག་གདབ་པ། །སྐུ་གསུང་ཐུགས་ནི་བསྒོམ་པའོ། །ཟུར་བཞི་པ་ལ་སྒོ་བཞི་པ། །རྟ་བབས་བཞིས་ནི་མཛེས་བྱས་ལ།།ཐིག་བཞི་དང་ནི་ཡང་དག་ལྡན།།དར་དང་མེ་ཏོག་ཕྲེང་བས་བརྒྱན། །གྲ་ཡི་མཚམས་ནི་ཐམས་ཅད་དང་།།སྒོ་ཁྱུད་ཀྱི་ནི་ནང་རྣམས་སུ། །རྡོ་རྗེ་རིན་ཆེན་སྤྲས་པས་ནི། །ཕྱི་ཡི་དཀྱིལ་འཁོར་ཐིག་གདབ་བོ། །རྡོ་རྗེ་ཐིག་གིས་ཡོངས་བསྐོར་ཅིང་། །ཀ་བ་བརྒྱད་ཀྱིས་ཉེ་བར་མཛེས། །ཀ་བ་བརྒྱད་ཀྱི་ནང་གནས་པའི། །དཀྱིལ་འཁོར་བརྒྱད་པར་བརྟེན་པ་དང་། །ཞེས་པའི་གཞན་རྣམས་གོ་སླ་ལ། །ནང་གི་དཀྱིལ་འཁོར་གྱི་ཀ་བ་བརྒྱད་ཀྱི་ནང་སྟེ། མདུན་ན་གནས་པའི་ཕྱོགས་མཚམས་ཀྱི་དཀྱིལ་འཁོར་བརྒྱད་དབུས་མ་དང་དགུ་བྱ་བར་བསྟན་པ་དང་། ལྷའི་སྣམ་བུ་ལ་རྡོ་རྗེ་ལྷ་མོའི་ཚོགས་ཀྱིས་མཆོད་དེ། སྒེག་སོགས་བརྒྱད་ཀྱིས་མཆོད་པ་དང་། །གྲ་ཡི་དཀྱིལ་འཁོར་དོར་བར་ནི། འཁོར་ལོ་ལྔ་དང་ཡང་དག་ལྡན། །དཀྱིལ་འཁོར་259

ལྔ་ཡིས་རྣམ་པར་བརྒྱན། །དྲ་བ་དྲ་ཕྱེད་ཀྱིས་བརྒྱན་ཞིང་། །རྔ་ཡབ་ཀྱིས་ནི་ཉེར་སྤྲས་པ། །ཞེས་པས། གྲའི་དཀྱིལ་འཁོར་བཞི་པོ་དོར་བ་སྟེ། དེ་མ་གཏོགས་པར། འཁོར་ལོ་སྟེ། དེ་བཞིན་གཤེགས་པའི་དཀྱིལ་འཁོར་ཕྱོགས་བཞི་དབུས་དང་ལྔར་ལྡན་ལ། དེ་རེ་རེ་ན་ལྷ་ལྔ་ལྔ་ཡོད་པས་གདན་ཟླ་བའི་དཀྱིལ་འཁོར་ལྔ་ལྔ་དང་ལྡན་པ་དང་། དེའི་ཕྱི་ནས་དྲ་བ་བྱེད་པ་དང་། རྔ་ཡབ་ལ་སོགས་པས་ཉེ་བར་སྤྲས་པའོ།།ཁྲུ་ནི་བཅུ་གཉིས་ཞེས་པ་ལ་སོགས་པ་ནི། ཚད་སྟོན་པ་སྟེ། གོ་སླའོ། །སྒོ་རྣམས་ཀྱི་ནི་དབུས་མའི་ཆ། །ཆ་དགུ་རུ་ནི་རྣམ་དབྱེ་བ། །དཀྱིལ་འཁོར་སྒོ་རུ་བསམ་ནས་ནི། ཞེས་པའི་དོན། འགྲེལ་པར། ཆ་དགུ་རུ་ནི་རྣམ་དབྱེ་བ།ཞེས་བྱ་བ་གསུངས་ཤིང་། དཀྱིལ་འཁོར་གྱི་ངོས་རེ་རེ་ཞིང་ཆ་དགུར་བགོས་ལ། ཚངས་པའི་ཐིག་གིས་ངོས་གཉིས་སུ་རེ་རེ་ཞིང་ཕྱེད་དང་ལྔའི་ཆར་བྱའོ།།ཞེས་པའི་དོན་ཏེ།ཞེས་གསུངས་པའི་དོན།སྒོ་འཁོར་ལོའི་དགུ་ཆར་བསྟན་པ་ཡིན་པས་དཀྱིལ་འཁོར་གྱི་སྒོ། རྩ་ཐིག་ནས་རྩ་ཐིག་གི་བར་གྱི་དགུ་ཆ་རུ་བསམ་པ་སྟེ་བརྩིགས་པ་ཡིན་ནོ། །དེས་ན་ཚངས་ཐིག་གི་གཡས་གཡོན་དུ་ཆ་ཆེན་ཕྱེད་དང་ལྔ་ལྔ། ཆ་ཆེན་པོ་རེ་ལ་ཆ་ཕྲན་བཞི་བཞི་སྟེ། ཚངས་ཐིག་ནས་ཆ་ཕྲན་བཞི་ལ་དབུས་ཀྱི་དཀྱིལ་འཁོར།དེ་ནས་གཉིས་ལ་ཀ་བ། དེ་ནས་བརྒྱད་ལ་ཕྱོགས་བཞིའི་དཀྱིལ་འཁོར།གཉིས་ལ་རྡོ་རྗེ་གདུང་ཟླུམ། གཉིས་ལ་ཁྱམས། གདུང་ཟླུམ་གྱི་མཐའ་ནས་གཉིས་ལ་དྲ་བ་དྲ་ཕྱེད་ལ་སོགས་པས་བརྒྱན་པ་སྟེ། ཕྱོགས་བཞིར་ཁྱམས་ཀྱི་སྟེང་དུ་ཡོད་ཀྱང་། དེའི་སྟེང་ན་ལྷ་མེད་པས་ཉེས་པ་མེད་དོ། །སྒོ་དེར་ནི་སྒོ་ཁྱུད་བྱ་སྟེ། སྒོ་ཁྱུད་དང་ལྷའི་སྣམ་བུ་སྒོ་དང་ཚད་མཉམ་ལ། ཁྱམས་དང་སྒོ་འགྲམ་དང་སྒོ་ལོགས་རྣམས་སྒོའི་ཕྱེད་ཀྱི་ཚད་ཡིན་ནོ། །སྒོ་ཁྱུད་དཀྱིལ་260

འཁོར་རྣམ་པ་ནི། སྙིང་པོའི་དཀྱིལ་འཁོར་དང་མཉམ་པ།ཞེས་པ་ནི།དཀྱིལ་འཁོར་ཀུན་གྱི་སྒོ་ཁྱུད་དང་། སྒོ་དང་། སྒོ་འགྲམ་དང་། སྒོ་ལོགས་དང་། ཡ་ཕུབ་ལ་སོགས་པ་ནི། ཕྱིའི་རིམ་པ་ལ་ལྟོས་ནས་ཕྱེད་ཀྱི་ཚད་དང་། སྙིང་པོའི་དཀྱིལ་འཁོར་ཏེ། ནང་གི་དཀྱིལ་འཁོར་ནི། ཕྱིའི་དཀྱིལ་འཁོར་གྱི་རིམ་པ་དང་མཉམ་པ་སྟེ། མཚན་ཉིད་མཚུངས་པ་ཡིན་གྱི།ཆེ་ཆུང་གི་ཚད་མཉམ་པ་མ་ཡིན་ནོ། །འོན་ཀྱང་དེ་ཀུན་རྟ་བབས་མེད་པས་སོ། ཞེས་ལུང་དུ་དྲངས་ནས་ནང་སྒོ་ལ་རྟ་བབས་དང་རྟ་བབས་ཀྱི་ཀ་བ་ལ་སོགས་པ་མེད་པར་་་་་་་་་བསྟན་ནོ། །དགུ་ཆ་རུ་ནི་རྣམ་བགོས་ཏེ། །གྲ་ཡི་དཀྱིལ་འཁོར་དོར་བར་བྱ །ཐ་མར་ཁྱམས་དང་ལྡན་པ་ཡི། །དཀྱིལ་འཁོར་ལྔས་ནི་བརྒྱན་པ་དང་། །ཁ་དོག་ལྔ་དང་ཡང་དག་ལྡན། །གྲུ་བཞི་པར་ནི་བརྟག་པར་བྱ། །ཞེས་པས་དགུའི་ཆ་སྟེ། ལེ་ཚེ་བརྒྱད་དབུས་མ་དང་དགུ་ལས། གྲའི་ཆ་བཞི་པོ་དོར་ལ།ཕྱོགས་བཞི་དབུས་དང་ལྔ་པོ་རེ་རེ་ཞིང་དཀྱིལ་འཁོར་ལྔས་བརྒྱན་པར་་་་་་་་་བྱའོ། །དེའི་མཐའ་ནས་ཁྱམས་དང་ལྡན་པར་བྱས་ལ། །ཕྱིའི་དཀྱིལ་འཁོར་བཞིན་དུ་ནང་གི་དཀྱིལ་འཁོར་ཡང་གྲུ་བཞི་པར་བརྟག་པར་བྱའོ། །ཁ་དོག་ལྔ་ནི། དབུས་མའི་ས་ཡི་གཞི་དག་པ། །ནོར་བུ་ཆུ་ཤེལ་མདོག་འདྲ་བ། །ཤར་ཕྱོགས་ཉིད་དུ་སྔོན་པོ་ཆེ།།ལྷོ་རུ་སེར་པོ་ཡང་དག་ལྡན།།ནུབ་ཕྱོགས་དེར་ནི་དམར་པོ་སྟེ། །བྱང་དུ་ལྗང་དང་ཡང་དག་ལྡན། །ཀུན་དུ་ཁྱམས་དང་ལྡན་པ་ལ། །སྒོར་ནི་ཁྱམས་དང་བྲལ་བའོ། །དེ་ལ་ལྷ་འགོད་ཚུལ་ནི། ཕལ་ཆེར་རྩ་རྒྱུད་དང་འདྲ་བ་ལ།ཁྱད་པར།ནང་གི་དཀྱིལ་འཁོར་གྱི་ཟུར་ཐིག་གི་གཡས་གཡོན་རེ་མིག་ལ་བུམ་པ་བརྒྱད་འབྲི་ལ།ལྷ་མོ་མི་འབྲི་སྟེ།འགྲེལ་པར་ཁྱམས་ཀྱི་ནང་དུ་ལྷ་ཉི་ཤུ་རྩ་ལྔ་ཞེས་ངེས་པར་གསུངས་པས་སོ། །འགྲེལ་པར།261

ཐམས་ཅད་དེ་ཉིད་བསྡུས་འདྲ་ལས། ཅུང་ཟད་ཙམ་གྱི་དབྱེ་ཡོད་དེ། །མཚམས་བརྒྱད་ཀྱི་ནི་རེའུ་ཆ་ལ། །བུམ་པ་བརྒྱད་ནི་ཡང་དག་བྲི།།རྡོ་རྗེ་རིན་ཆེན་པད་མ་ཆེ། །སྣ་ཚོགས་རྡོ་རྗེ་དབྱིབས་གནས་པ། །རྡོ་རྗེ་སེམས་མ་རིན་ཆེན་ཆོས། །འདས་མ་ཐག་པའི་དཀྱིལ་འཁོར་དུའོ། །སེམས་དཔའ་རྒྱལ་པོ་ཆགས་པ་དང་། །ལེགས་པ་མི་བསྐྱོད་དཀྱིལ་འཁོར་དུའོ། །རིན་ཆེན་ཉི་མ་ཏོག་དང་ནི། །བཞད་པ་ཉི་མའི་དཀྱིལ་འཁོར་དུའོ། །ཆོས་དང་རྣོན་པོ་རྒྱུ་དང་ནི། །སྨྲ་བ་དཔག་མེད་དཀྱིལ་འཁོར་དུའོ། །ལས་དང་བསྲུང་བ་གནོད་སྦྱིན་དང་། །ཁུ་ཚུར་དོན་ཡོད་དཀྱིལ་འཁོར་དུའོ། །ཀུན་ཀྱང་རྟག་ལ་མངོན་ཕྱོགས་ཤིང་། ཤར་དང་ལྷོ་དང་ནུབ་དང་བྱང་། །བདག་པོ་སེམས་དཔའ་ལ་སོགས་འཆང་། །ཤར་དང་ལྷོ་དང་བྱང་དང་ནུབ། །རྡོ་རྗེ་ལྕགས་ཀྱུ་མདའ་སེ་གོལ། །ནོར་བུ་ཉི་མ་རྒྱལ་མཚན་འཛུམ། །པད་མ་རལ་གྲི་འཁོར་ལོ་གསུང་། །སྣ་ཚོགས་གོ་ཆ་མཆེ་བཅང་མཚོན། །དཀར་སེར་དམར་དང་ལྗང་ཁུ་དང་།སེར་དང་ཉི་མ་སྔོ་བསངས་དཀར། །དམར་དང་ནམ་མཁའ་སེར་དང་ཟངས། །སྣ་ཚོགས་སེར་དང་ནག་དང་སེར།།ཕྱི་ཡི་མཚམས་དང་ཉེ་བར་ནི། །སྒེག་མོ་ཕྲེང་བ་ཀླུ་དང་གར། །མེ་ཏོག་བདུག་པ་ལ་སོགས་པའི། །མིང་ཅན་ཡང་དག་བྲི་བར་བྱ། །ལྕགས་ཀྱཱ་ཞགས་པ་ལྕགས་སྒྲོག་དྲིལ། །རིམ་བཞིན་སྒོ་ནི་བཞི་པོར་བྲི། །ཁ་དོག་སེམས་དཔའ་འདྲ་ལས་ཀྱང་། །དུད་མདོག་སྣ་ཚོགས་མདོག་ཅན་གཉིས། །གཞན་ཡང་དཀྱིལ་འཁོར་གྱི་ཕྱིའི་ཁྱམས་ལ། །ཤར་དུ་བྱམས་པ་དང་།མཐོང་བ་དོན་ཡོད་དང་།ངན་སོང་ཐམས་ཅད་སྦྱོང་བ་དང་། མྱ་ངན་གྱི་མུན་པ་ཐམས་ཅད་ངེས་པར་འཇོམས་པའི་བློ་གྲོས་དཀར་པོ་ལ་རྡོ་རྗེ་རྩེ་ལྔ་པ་བསྣམས་པའོ། །ལྷོར་སྤོས་ཀྱི་གླང་པོ་དང་།དཔའ་262

བར་འགྲོ་བ་དང་། ནམ་མཁའ་མཛོད་དང་། ཡེ་ཤེས་ཏོག་སྐུ་མདོག་སེར་པོ་རིན་པོ་ཆེ་བསྣམས་པའོ། །ནུབ་ཏུ་ནི་འོད་དཔག་མེད་དང་། ཟླ་བའི་འོད་དང་། བཟང་སྐྱོང་དང་། དྲ་བ་ཅན་གྱི་འོད་སྐུ་མདོག་དམར་པོ་པད་མ་དམར་པོ་བསྣམས་པའོ། །བྱང་དུ་ནི་རྡོ་རྗེ་སྙིང་པོ་དང་། བློ་གྲོས་མི་ཟད་པ་དང་། སྤོབས་པ་བརྩེགས་པ་དང་། ཀུན་ཏུ་བཟང་པོ་སྐུ་མདོག་ལྗང་ཁུ་སྣ་ཚོགས་བསྣམས་པའོ།།བཅོམ་ལྡན་འདས་རྣམ་པར་སྣང་མཛད་ནི།ཞལ་བཞི་པ་སྟེ། དེ་བཞིན་གཤེགས་པ་ལྷག་མ་རྣམས་ནི། ཞལ་གཅིག་པའོ། གདན་ནི།སེང་གེ་དང་། གླང་པོ་ཆེ་དང་། རྟ་དང་། རྨ་བྱ་དང་། ནམ་མཁའ་ལྡིང་ལ་བརྟེན་པའི་པད་མ་དང་།ཟླ་བའི་གདན་ཅན། ཉི་མའི་འོད་ཀྱི་དཀྱིལ་འཁོར་དང་ལྡན་པ། དར་དཔྱངས་དང་ལྡན་པའི་རིན་པོ་ཆེའི་ཅོད་པན་དང་།དར་དཔྱངས་ཀྱི་དབང་བསྐུར་བ་ཅན། རྒྱན་ཐམས་ཅད་ཀྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པ་ཕྱག་གཉིས་རང་གི་ཕྱག་རྒྱ་འཆང་བ་སྟེ། འདི་རྣམས་ཀྱི་ཕྱག་རྒྱ་ནི། རིམ་བཞིན་དུ་བྱང་ཆུབ་མཆོག་དང་། ས་ལ་རེག་པ་དང་།མཆོག་སྦྱིན་པ་དང་། ཏིང་ངེ་འཛིན་དང་། མི་འཇིགས་པ་རབ་ཏུ་སྦྱིན་པའོ། །ལྷག་མ་རྣམས་ནི། ཟླ་བའི་གདན་དང་། ཟླ་བའི་འོད་དང་། ན་བཟའ་དང་། རྒྱན་སྣ་ཚོགས་པ་མངའ་བ། སངས་རྒྱས་ལྔའི་ཅོད་པན་དང་། དར་དཔྱངས་ཀྱིས་དབང་བསྐུར་བ། སེམས་དཔའི་སྐྱིལ་ཀྲུང་གིས་བཞུགས་པ།ཕྱག་རྒྱ་ཆེན་པོས་རང་རང་གི་མཚན་མ་བསྣམས་པ་སྟེ། ལྷག་མ་རྣམས་ནི།རྗེས་སུ་དཔག་པར་བྱའོ། །ཞེས་གསུངས་སོ། ཐམས་ཅད་གསང་བའི་རྒྱུད་ཀྱི་དགོངས་པ་སློབ་དཔོན་ཤཱརྙི་པས་བཀྲལ་བའི་དཀྱིལ་འཁོར་གྱི་བཀོད་པའོ། །གསང་བ་ནོར་བུའི་ཐིག་ལེའི་རྒྱུད་ལས། འཇིག་རྟེན་གསུམ་ལས་རྣམ་པར་263

རྒྱལ་བ། ཞེས་བྱ་བའི་དཀྱིལ་འཁོར་བཀའ་བསྩལ་པ། དེའི་དཀྱིལ་འཁོར་གྲུ་བཞི་པ་སྒོ་བཞི་པ། ཀ་བ་བརྒྱད་ཀྱིས་ཉེ་བར་སྤྲས་པ། དྲ་བ་དང་དྲ་བྱེད་པ་འཛིན་པ།ཟླ་བ་དང་ཟླ་བ་བྱེད་པས་བརྒྱན་པ། དར་གྱི་བ་དན་དང་མེ་ཏོག་གི་ཆུན་བུས་ཉེ་བར་སྤུད་པ། སྒོ་བཞིར་དཀྱིལ་འཁོར་བཞི་དང་ལྡན་པ།གསེར་ལ་སོགས་པའི་ཕྱེ་མའི་རྡུལ་ཚོན་གྱི་མཛེས་པ།ཕྱི་རོལ་གྱི་ཆ་སྒོ་བཞི་པ་ལ།དེ་ཉིད་ཀྱི་རྣམ་པས་བརྒྱན་པའི་དཀྱིལ་འཁོར་བྲི་བར་བྱའོ།།ཞེས་པའི་སྔ་མ་རྣམས་ཀྱིས་ནང་གི་དཀྱིལ་འཁོར་གྱི་མཚན་ཉིད་བཤད་ལ། ཕྱི་རོལ་གྱི་ཆ་ཞེས་པས་དཀྱིལ་འཁོར་ཕྱི་མ། དེ་ཉིད་ཀྱི་རྣམ་པས་བརྒྱན་ཞེས་པས་གྲུ་བཞི་སྒོ་བཞི་རྟ་བབས་དྲ་བ་དྲ་ཕྱེད་ལ་སོགས་པ་ནང་མའི་དང་འདྲ་བར་བསྟན་པ་ཡིན་ལ།སྤྱིར་དེ་ཉིད་བསྡུས་པའི་ཁམས་གསུམ་རྣམ་རྒྱལ་གྱི་དཀྱིལ་འཁོར་དང་ཆ་འདྲ་བ་ལས།འོག་མ་ནི་ལྷ་འགོད་པའི་རིམ་པ་དང་བསྟུན་ན།ཕྱོགས་མཚོན་དབུས་སྔོ་ལ་ཤར་དཀར་བ། རྩིག་པ་ཕྱི་དཀར་པོ། ནང་སྔོན་པོ་ཞིག་ཐོབ་བོ།།གཞན་ཐམས་ཅད་ཁམས་གསུམ་རྣམ་རྒྱལ་གྱི་རྩ་བའི་དཀྱིལ་འཁོར་དང་འདྲ་བར་བྲིའོ།།ལྷ་འགོད་པ་ནི། རྒྱུད་ལས། དེའི་དབུས་སུ་མི་བསྐྱོད་པ་ལ་སོགས་པ་རྣམ་པར་བཞག་པར་བྱའོ། །དཀྱིལ་འཁོར་བཞི་པོ་རྣམས་སུ་དེ་བཞིན་གཤེགས་པ་རྣམས་དང་། སྒོ་བཞིར་སྒོ་སྐྱོང་མ་རྣམས་གཞག་པར་བྱའོ། །ཞེས་པས་དབུས་སུ་རྣམ་སྣང་གི་གནས་སུ་མི་བསྐྱོད་པའི་སྐུ་ཕྱག་རྒྱ་ཆེན་པོ་ལ་སོགས་ཀྱི་སྒྲས་བསྡུས་པ་ཁྲོ་མོའི་སེམས་མ་བཞིས་བསྐོར་བ་བྲིའོ། །སློབ་དཔོན་ཀུན་སྙིང་གིས་ཁམས་གསུམ་རྣམ་རྒྱལ་གྱི་གཙོ་བོ་འཕོ་བའི་་་་་་་་་སྐབས་སུ། དབུས་སུ་རྡོ་རྗེ་ཧཱུཾ་མཛད་བྲི། གཞན་ཐམས་ཅད་སྔར་བཞིན་དུ་བཤད་མོད་ཀྱི། འདིར་མི་བསྐྱོད་པ་ཞེས་དངོས་སུ་དམིགས་བསལ་གསུངས་264

པའི་ཕྱིར་མི་བསྐྱོད་པར་བྱའོ། །དཀྱིལ་འཁོར་བཞི་པོ་རྣམས་སུ་དེ་བཞིན་གཤེགས་པ་རྣམས་དང་ཞེས་པ།ཤར་དུ་རྡོ་རྗེ་རྒྱུ་མཛད་ལ་ཁྲོ་བོ་རྡོ་རྗེ་སེམས་དཔའ་ལ་སོགས་རྣམས་ཀྱིས་བསྐོར་བའོ། །ལྷོ་རུ་རིན་ཆེན་རྒྱུ་མཛད་ལ་ཁྲོ་གཉེར་ལ་སོགས་པས་བསྐོར་བ། ནུབ་ཏུ་ཆོས་ཀྱི་རྒྱུ་མཛད་ལ། ཁྲོ་བོ་རྡོ་རྗེ་ཆོས་ལ་སོགས་པས་བསྐོར་བ། བྱང་དུ་ལས་ཀྱི་རྒྱུ་མཛད་ལ་ཁྲོ་བོ་རྡོ་རྗེ་ལས་ལ་སོགས་པས་བསྐོར་བའོ། །སྒོ་བཞིར་སྒོ་སྐྱོང་ཁྲོ་བོ་བཞིའོ། །རིག་པའི་ལྷ་མོ་དེ་དག་དཀྱིལ་འཁོར་གྱི་གྲར་ཡོངས་སུ་གཞག་པར་བྱའོ། །ཞེས་པས་རྡོ་རྗེ་གརྙ་རི་ཞལ་དྲུག་མ། སྤྱན་བཅུ་གཉིས་མ།ཕྱག་བཅུ་གཉིས་མ་དང་།ལྷ་མོ་ཁྲོ་གཉེར་ཅན་དང་། སྐུལ་བྱེད་མ་དང་། སྒྲོལ་མ་བཞི་ནང་གི་གྲ་བཞིའི་རེ་མིག་ལ་ཤར་ལྷོ་ནས་བརྩམས་ཏེ་རིམ་པ་བཞིན་སྐུ་མདོག་ཕྱག་མཚན་རྒྱུད་སྡེ་་་་་་་་གཞན་ལས་འབྱུང་བ་བཞིན་དུ་བྲིའོ། །དེའི་ཕྱིའི་གྲ་བཞིར་ཁྲོ་མོ་སྒེག་མོ་ལ་སོགས་པ་འགོད་པའང་དོན་གྱིས་ཐོབ་བོ། །ཕྱི་རོལ་གྱི་དཀྱིལ་འཁོར་དུ་བྱང་ཆུབ་སེམས་དཔའ་བཅུ་དྲུག་དང་། ཕྱིའི་དཀྱིལ་འཁོར་གྱི་མཚམས་སུ་རྡོ་རྗེ་མེ་ཏོག་མ་ལ་སོགས་པ་བཞག་པར་བྱའོ། །ཞེས་པས་སྒོ་ཕྱི་མའི་ནང་གི་སྣམ་བུ་ལ། །བྱམས་པ་ལ་སོགས་པའི་བྱང་སེམས་བཅུ་དྲུག་ཁྲོ་བོ་བྱས་པ་དང་།དེའི་གྲ་བཞིར་ཁྲོ་མོ་མེ་ཏོག་མ་ལ་སོགས་པ་བཞི་དགོད། སྒོ་བཞིར་སྒོ་སྐྱོང་འགོད་པའང་སྔར་བཞིན་ཐོབ་བོ།།དེ་རྣམས་ཀྱི་ཁྱད་ཆོས་ཐམས་ཅད་ཁམས་གསུམ་རྣམ་རྒྱལ་གྱི་དཀྱིལ་འཁོར་བཞིན་དུ་ཤེས་པར་བྱའོ།།འདི་ནི།དེ་ཉིད་བསྡུས་པའི་དུམ་བུ་དང་པོ་དང་། གཉིས་པ་གཉིས་ཀྱི་བཤད་རྒྱུད། གསང་བ་ནོར་བུའི་ཐིག་ལེའི་རྒྱུད་ནས་འབྱུང་བའི་དཀྱིལ་འཁོར་རོ།།རྣལ་འབྱོར་རྒྱུད་ཀྱི་དཀྱིལ་འཁོར་གྱི་རྣམ་བཞག་སྟོན་པའི་རབ་ཏུ་བྱེད་པ།
 དཀྱིལ་འཁོར་265

ལ་བྱེད་ཉི་མའི་འོད་ཟེར་ཞེས་བྱ་ལས། དེ་ཉིད་བསྡུས་པའི་དུམ་བུ་དང་སྣི་ང་གཉིས་པའི་བཤད་རྒྱུད། ཐམས་ཅད་གསང་བ་དང་། གསང་བ་ནོར་།ག་ལེའི་རྒྱུད་ཀྱི་དཀྱིལ་འཁོར་གྱི་རྣམ་གཞག་སྟོན་པ་སྟེ།ལེའུ་བཞི་པའོ།།འོ།།

ག་ ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་ནས་གསུངས་པའི་དཀྱིལ་འཁོར་གྱི་བཀོད་པ་བཞུགས་སོ། །བྱང་ཆུབ་སེམས་ཀྱི་ངོ་བོ་ཉིད། །འཇིག་རྟེན་གདུག་པ་འདུལ་བའི་ཕྱིར། རྡོ་རྗེ་ཁྲོ་བོའི་སྐུར་སྟོན་པ། །འཇིག་རྟེན་གསུམ་རྒྱལ་ལ་ཕྱག་འཚལ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པར་བཤད་པའི་དཀྱིལ་་་་་་་འཁོར་རོ། །དང་པོ་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་པོ་ནི། ཆོས་ཀྱི་དཀྱིལ་འཁོར་ཚུལ་འདྲ་བར། །དཀྱིལ་འཁོར་ཐམས་ཅད་ཐིག་གདབ་བོ། །ཞེས་གསུངས་པའི་ཕྱིར། དཀྱིལ་འཁོར་ཟླུམ་པོ་སྒོ་བཞི་པ་སྟེ། རྟ་བབས་ཀྱི་གསལ་ཁ་མ་གསུངས་ཀྱང་། གཟུགས་བརྙན་གྱི་དཀྱིལ་འཁོར་ཡང་།རི་རབ་རི་ཡི་ཚུལ་འདྲ་བ། །ཞེས་སྔོན་འབྱུང་དང་འདྲ་བར་བཤད་པས། རྟ་བབས་ཀྱང་དོན་གྱིས་ཐོབ་བོ། །དེའི་རྩེ་མོར་རི་རབ་ཀྱི་རྩེ་མོར། །ཆོས་ཀྱི་འཁོར་ལོ་སྐུམ་པོ་རྩིབས་བརྒྱད། །རི་རབ་ཀྱི་ཕྱིར་རོལ་པའི་མཚོ་བདུན།གསེར་གྱི་རི་བདུན། དེའི་ཕྱིར་ཤར་དུ་ལུས་འཕགས་གླིང་ཟླ་གམ། ལྷོར་འཛམ་བུ་གླིང་སོག་ཁ། ནུབ་ཏུ་བ་ལང་སྤྱོད་ཟླུམ་པོ། བྱང་དུ་སྒྲ་མི་སྙན་གྲུ་བཞི། ཕྱི་རོལ་དུ་རྡོ་ར་མེ་རི། ཁོར་ཡུག་ཆེན་པོ་རྣམས་རྡོར་དབྱིངས་དང་འདྲ་ལ། ཕྱོགས་མདོག་ཀྱང་རྡོར་དབྱིངས་དང་འདྲའོ། །འཁོར་ལོའི་མུ་ཁྱུད་ལ་སོགས་ཚོན་ཕྱེ་མ་རྣམ་ལྔས་བྲི་ཞེས་བཤད་པས། འཁོར་ལོ་ཕྱོགས་མདོག་ལ་མུ་ཁྱུད་དཀར་པོ་བྱ་བའམ། ཡང་ན་འཁོར་ལོ་སེར་འབྱམས་ལ་མུ་ཁྱུད་ཚོན་267

སྣ་ལྔ་པ་བྱ། ཆུ་སྔོན་པོ། གསེར་གྱི་རི་སེར་པོ།ཇིག་པ་གསུམ་ནི། ཕྱི་ནས་སྔོན་པོ་དང་། དམར་པོ་དང་། དཀར་པོའོ། །གཞན་སྤྱི་དང་མཐུན་ནོ། །དབུས་སུ་འཁོར་ལོའི་ལྟེ་བར། ནས་ཕུལ་བཞིའི་གདན་ལ་སེང་གེའི་ཁྲི་པད་མའི་སྟེང་དུ་རྣམ་སྣང་གསེར་མདོག །ཞལ་ཤར་དུ་གཟིགས་པ། ཕྱག་གཉིས་བྱང་ཆུབ་མཆོག་གི་ཕྱག་རྒྱས་རིན་པོ་ཆེས་སྤྲས་པའི་རྡོ་རྗེ་བསྣམས་པར་དོན་གྱིས་ཐོབ་བོ། ཤར་གྱི་རྩིབས་ལ། ཕྱག་ན་རྡོ་རྗེ་སྔོན་པོ། ཡིད་ཙམ་འཛུམ་པ། མཆེ་བ་གཅིགས་པ། ཁྲོ་བ་དང་བཅས་པའི་བཞད་པའི་ཞལ། རྒྱན་ཐམས་ཅད་ཀྱིས་བརྒྱམ།་པ།ཞབས་གཡོན་བརྐྱང་པས་ལྷ་ཆེན་པོའི་འགྲམ་པ་གཡོན་གནོན་པ།གཡས་བསྐུམ་པས་ཨུ་མའི་ནུ་མ་བཅིར་བ། སྟོད་གཡོགས་ཁྲ་བོས་ཡན་ལག་གཡོགས་པ། ཀོ་རློན་གྱི་སྨད་གཡོགས་ཅན། དེ་བཞིན་གཤེགས་པ་ལྔས་དབུ་བརྒྱན་པ། ཕྱག་བཞི་པ། དང་པོ་གཉིས་རྡོ་རྗེ་དང་དྲིལ་བུ་འཛིན་པས་ཧཱུཾ་མཛད་ཀྱི་ཕྱག་རྒྱ་མཛད་པ། འོག་རིམ་གཉིས་མེ་ཏོག་གི་གཞུ་དང་མདའ་ལྔ་བསྣམས་པའོ། །ཤར་ལྷོར་སྤྱན་རས་གཟིགས་དམར་པོ། ཏིང་ངེ་འཛིན་གྱི་ཚུལ་ཅན། ཕྱག་གཡོན་རྡོ་རྗེ་པད་མའི་རྩ་བ་དཀུར་འཛིན་ཅིང་། གཡས་དེ་ཐུགས་སྐར་ཁ་འབྱེད་པ།ལྷོར་འཇམ་དཔལ་སྐུ་མདོག་དམར་སེར། གཡས་རྡོ་རྗེ་རལ་གྲི་ཐོགས་པ། གཡོན་ཤེས་རབ་ཀྱི་ཕ་རོལ་དུ་ཕྱིན་པའི་གླེགས་བམ་བསྣམས་པའོ། །ལྷོ་ནུབ་ཏུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ། སྐུ་མདོག་རྒྱུད་འགྲེལ་ལས་གསལ་བར་མ་གསུངས་ཀྱང་། གཞན་ནས་སེར་པོར་གསུངས།ཕྱག་གཡས་འཁོར་ལོ་རྩིབས་བརྒྱད་ཐུགས་ཀུར་བསྣམས་པ། གཡོན་གདན་ལ་བརྟེན་པའོ། །ནུབ་ཏུ་ནམ་མཁའི་སྙིང་པོ། སྐུ་མདོག་འདིར་མི་གསལ་ཡང་དཔལ་མཆོག་ནས་མར་གད་མདོག་ཏུ་བཤད། ཕྱག་268

གཉིས་རིན་པོ་ཆེའི་ཕྲེང་བ་ཐོགས་པས་སངས་རྒྱས་རྣམས་ལ་དབང་བསྐུར་བའོ།།ནུབ་བྱང་དུ་རྡོ་རྗེ་ཁུ་ཚུར།སྐུ་མདོག་ཨུཏྤལ་སྔོན་པོ་ལྟ་བུ། ཕྱག་གཉིས་དམ་ཚིག་གི་ཁུ་ཚུར་གྱིས་རྡོ་རྗེ་རྩེ་ལྔ་པ་འཚིར་བའོ། །བྱང་དུ་བྱམས་པ།འདིར་སྐུ་མདོག་ཕྱག་མཚན་མི་གསལ་ཡང་། རྡོ་རྗེ་སྙིང་པོ་རྒྱན་གྱི་རྒྱུད་དུ་གསེར་མདོག་རལ་བའི་ཅོད་པན་ཅན། སྤྱི་གཙུག་མཆོད་རྟེན་དཀར་པོས་སྤྲས་པར་བཤད་ཅིང་། ཕྱག་མཚན་མི་གསལ་ཏེ། ཆོས་འཆད་དམ། གཡོན་མཉམ་གཞག གཡས་ཆོས་འཆད་དམ། གཡས་ཀླུ་ཤིང་གི་མེ་ཏོག །གཡོན་བུམ་པ་འཛིན་པ་རྣམས་གང་རུང་བྱའོ། །བྱང་ཤར་དུ་ནམ་མཁའ་མཛོད་འདིར་སྐུ་མདོག་ཕྱག་མཚན་མི་གསལ་ཡང་།དཔལ་མཆོག་ནས་ཞལ་དཀར་པོ། པུས་མོ་མན་ཆད་ཀྱི་ཞབས་དང་ཕྱག་གཉིས་པ་ལ་ཤའི་མདོག་ཅན།ཞལ་གྱི་འོག་ནས་རྐེད་པའི་བར་དམར་སྐྱ། བརླ་གཉིས་སེར་སྐྱ། ལྷག་མ་རྣམས་སྔོན་པོ། ཕྱག་གཡས་སྣ་ཚོགས་རྡོ་རྗེ་ཐུགས་ཀུར་གཏོད་དེ་འཛིན་པ། གཡོན་སྣ་ཚོགས་རྡོ་རྗེའི་ཡུ་བ་ཅན་གྱི་དྲིལ་བུ་དཀུར་བརྟེན་པར་བཤད་དོ། །ཐམས་ཅད་ཀྱང་སྣ་ཚོགས་པད་མ་དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ། སངས་རྒྱས་ལྔའི་ཅོད་པན་དང་དར་དཔྱངས་ཀྱིས་དབང་བསྐུར་བ། རྒྱན་ཐམས་ཅན་གྱིས་བརྒྱན་པ། སྟོད་གཡོགས་དང་། སྨད་གཡོགས་དང་ལྡན་པའོ། །དེའི་ཕྱི་རོལ་གྱི་ཞོལ་ལ་ཕྱོགས་བཞིར་རྒྱལ་ཆེན་བཞི་སྟེ། སྐུ་མདོག་ཕྱག་མཚན་སྤྱོད་རྒྱུད་བཞིན་ཏེ། ཤར་དུ་ཡུལ་འཁོར་སྲུང་ལྗང་ཁུ། ཕྱག་གཉིས་པི་ཝང་ལེན་པ། རྒྱན་ཐམས་ཅད་ཀྱིས་བརྒྱན་པ། ལྷོ་རུ་འཕགས་སྐྱེས་པོ་སྔོན་པོ། ཕྱག་གཉིས་རལ་གྲི་འཛིན་པ། ནུབ་ཏུ་མིག་མི་བཟང་དམར་པོ་ཕྱག་གཉིས་རྡོ་རྗེ་ཞགས་པ་འཛིན་པ། སྦྲུལ་མགོ་བདུན་གྱི་269

གདེངས་ཀ་ཅན། སྤྱན་དམར་ཞིང་ཤིན་ཏུ་འབུར་བའོ། །བྱང་དུ་རྣམ་ཐོས་སྲས་གསེར་མདོག སྦོམ་ཞིང་སེང་གེའི་གདན་ལ་བཞུགས་པ།རིན་པོ་ཆེའི་རྒྱན་བརྒྱད་ཀྱིས་བརྒྱན་པ། གཡས་བེ་ཅོན། གཡོན་ནེའུ་ལེ་འཛིན་པའོ། །དེ་རྣམས་ཀྱི་བར་བར་དུ་སུམ་ཅུ་རྩ་གསུམ་དང་། འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་ཀྱི་ལྷ་རྣམས་བྲིའོ། །ཤར་ལུས་འཕགས་གླིང་དུ་དབང་པོ་དཀར་པོ། སྤྱན་གསུམ་པ། གཡས་རྡོ་རྗེ་རྩེ་གསུམ། གཡོན་པུས་མོའི་གོང་དུ་བརྟེན་པ། གློ་སྟན་ལ་སྐྱིལ་མོ་ཀྲུང་གིས་བཞུགས་པའོ།།འཛམ་བུ་གླིང་དུ་ལྷ་ཆེན་པོ་དཀར་པོ།ཕྱག་གཡས་ན་གསལ་ཕུར་ཐོགས་པ་སྟེ། གསལ་ཕུར་ནི། མདུང་རྩེ་དང་བཅས་པའི་མདུང་འདྲ་བའོ། །གློ་སྟན་གྱི་སྟེང་ན་སྐྱིལ་ཀྲུང་ཕྱེད་པས་གནས་པའོ། །བ་ལང་སྤྱོད་དུ་ཚངས་པ་དམར་པོ་ཞལ་གསུམ་པ།།ཕྱག་བཞི་པ།གཡས་དང་པོ་ན་སྔགས་ཀྱི་བགྲང་ཕྲེང་། གཉིས་པ་ཆོས་འཆད། གཡོན་དང་པོ་ན་གླེགས་བམ། གཉིས་པ་སྤྱི་བླུགས་འཛིན་པ། གློ་སྟན་ལ་སྐྱིལ་མོ་ཀྲུང་གིས་བཞུགས་པའོ། །བྱང་དུ་ཁྱབ་འཇུག་ལྗང་ཁུ། ཕྱག་བཞི་པ། གཡས་དང་པོ་འཁོར་ལོ།གཉིས་པ་ཆོས་འཆད། གཡོན་དང་པོ་བེ་ཅོན། གཉིས་པ་བརླ་ལ་བརྟེན་པ།གློ་སྟན་ལ་སྐྱིལ་མོ་ཀྲུང་གིས་བཞུགས་པ་སྟེ། བཞི་གའང་བཙུན་མོས་གཡོན་ནས་བརྟེན་པའོ། །གླིང་རྣམས་ཀྱི་ནང་དུ་ཡང་འཇིག་རྟེན་ན་ཇི་ལྟར་གནས་པ་བཞིན་བྲིའོ།།གླིང་གི་ཕྱི་རོལ་སྒོའི་ནང་དུ་ཕྱིའི་རྡོ་རྗེའི་རིགས་རྣམས་བྲི་བ་ལ། དབང་ལྡན་དང་ཉེ་བར། རྡོ་རྗེ་རིག་པ་མཆོག་ལྷ་ཆེན་པོ། རྡོ་རྗེ་སྒྱུ་མ་སྟེ།ཁྱབ་འཇུག །རྡོ་རྗེ་མི་སྨྲ་བ་སྟེ། ཚངས་པ། རྡོ་རྗེ་དྲིལ་བུ་ནི། དམར་པོ། ཕྱག་གཡས་དྲིལ་བུ། གཡོན་ཆོས་འཆད་དོ། །རྡོ་རྗེ་འཐབ་ཆ་སྟེ། དབང་པོ། རིག་270

པའི་བློན་པོ་ཆེན་པོ་རྣམས་སོ། །ལྷོ་ཕྱོགས་སུ་རྡོ་རྗེ་འཁྱིལ་བ་དམར་པོ། ཕྱག་གཉིས་པད་མའི་སྟེང་ན་ཉི་མའི་དཀྱིལ་འཁོར་བསྣམས་པ།རྡོ་རྗེ་འོད་དཀར་པོ་བ་ཕྱག་གཉིས་ཀུ་མུ་ཏའི་སྟེང་ན་ཟླ་བའི་དཀྱིལ་འཁོར་བསྣམས་པ། རྡོ་རྗེ་བེ་ཅོན་སེར་པོ། གཡས་བགྲང་ཕྲེང་། གཡོན་སྤྱི་བླུགས། རྡོ་རྗེ་སྐྱ་གླེང་དམར་པོ། གཡས་དབྱུག་པ་ཐོགས་པ་སྟེ།ཁྲོ་བོ་བཞིའོ། །ནུབ་ཕྱོགས་སུ་རྡོ་རྗེ་སྲིན་པོ་དཀར་པོ། ཕྲག་པ་གཡས་པས་གཤོལ་མདའ་འཁོལ་བའོ།།རྡོ་རྗེ་ཕྲེང་བ་ནག་པོ། ཞལ་གསུམ་ཕྱག་བཞི་པ། གཡས་མདུང་རྩེ་གསུམ་པ་དང་དབྱུག་པ།གཡོན་ཆང་སྣོད་ཀྱི་བུམ་པ་དང་བཟའ་བའི་ལ་ཕུག་ཟེར་ཀྱང་ལ་དུ་ཡིན་ཏེ།ཆང་བུ་བསྣམས་པ། རྡོ་རྗེ་དབང་སེར་པོ།མེ་ཏོག་གི་མདའ་གཞུ་འགོངས་པ།རྡོ་རྗེ་རྣམ་རྒྱལ་དཀར་པོ་པི་ཝཾ་བསྒྲེང་བ་སྟེ། ཚོགས་བདག་བཞིའོ། །དེ་ཉིད་དུ་རྡོ་རྗེ་དྲུ་ཤིང་ལྗང་སྣར་གནོད་སྦྱིན་གྱི་གཟུགས་བསྙིལ་བག་ཅན། གཏུན་ཤིང་བསྣམས་པ། རྡོ་རྗེ་རླུང་དཀར་པོ་སྐེམ་བག་ཅན། སྟོད་གཡོག་ཡ་བ་བསྐོར་དུ་འཕྱར་བའོ། །རྡོ་རྗེ་མེ་དམར་པོ་བྲམ་ཟེའི་གཟུགས་གསུམ་ལྡིང་བ།གཡས་ཕྲེང་བ། གཡོན་གུརྙེ་ཐོགས་པ་སྐྲ་དམར་པོའོ། །རྡོ་རྗེ་འཇིགས་བྱེད་གནོད་སྦྱིན་གྱི་གཟུགས་བསྙིལ་བག་ཅན་སེར་པོ།གཡས་རལ་གྲི།གཡོན་ནེའུ་ལེ་འཛིན་པ་སྟེ། ཕོ་ཉ་བཞིའོ། །བྱང་ཕྱོགས་སུ་རྡོ་རྗེ་ཀྱོ་བ་གདན་ནག་པོ།ཕག་མགོ་གྱེན་དུ་བསྟན་པ་ལག་པ་སྟ་ཟུར་ལ་བསྟན་པའོ། །རྡོ་རྗེ་ནག་པོ་ནག་སྣར་འཇིགས་སུ་རུང་བའི་གཟུགས་ལག་པ་གཉིས་གས་དབྱིག་པ་་་་་་་་་་གཟར་བ་མ་ཏེ་ལ་ཞོན་པའོ།།རྡོ་རྗེ་རྣམ་འདྲེན་དཀར་པོ།བ་ལང་གི་མགོ་བོ་གླང་སྣ་ཅན། ལག་ན་ལ་ཕུག་ཐོགས་པ། རྡོ་རྗེ་ཀླུ་དཀར་པོ་སྦྲུལ་མགོ་ལྔའི་གདེངས་ཀ་ཅན། ལག་པ་གཡོན་ན་ཞགས་པ་ཐོགས་པའོ། །བྲན་བཞིའོ། །དེ་271

རྣམས་ཐམས་ཅད་རྒྱན་ཅི་རིགས་པས་བརྒྱན་པ།རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ། ཕྱག་དམིགས་བསལ་མེད་པ་རྣམས་དཔུང་གོང་དུ་བརྟེན་པ་སྐྱིལ་ཀྲུང་ཕྱེད་པས་གློ་སྟན་ལ་བཞུགས་པ་སྟེ། ་་་་་་་་་གཤིན་རྗེ་ནི། མ་ཏེ་ལའོ། །དེ་རྣམས་དང་སྟན་གཅིག་ཅིང་རྒྱབ་ཡོལ་གཅིག་པའི་བཙུན་མོ་རྣམས་ནི། རིམ་པ་བཞིན་དུ། རྡོ་རྗེ་ཁྲོ་བ་མ་དང་། རྡོ་རྗེ་གསེར་མ་དང་། རྡོ་རྗེ་ཞི་བ་མ་དང་། རྡོ་རྗེ་གཞོན་ནུ་མ་དང་། རྡོ་རྗེ་ཁུ་ཚུར་མ་རྣམས་ནི། བློན་མོའོ། །རྡོ་རྗེ་བདུད་རྩི་མ་དང་། རྡོ་རྗེ་སྡུག་གུ་མ་དང་། རྡོ་རྗེ་བེ་ཅོན་མ་དང་། རྡོ་རྗེ་རྐེད་ཆིངས་མ་རྣམས་ནི་ཁྲོ་མོའོ། །རྡོ་རྗེ་གསོད་མ་དང་། རྡོ་རྗེ་ཟ་བ་མོ་དང་། རྡོ་རྗེ་བགོ་བ་མ་དང་། རྡོ་རྗེ་དབང་མོ་རྣམས་ནི།ཚོགས་མའོ། །རྡོ་རྗེ་ཕོ་ཉ་མ་དང་། རྡོ་རྗེ་མགྱོགས་མ་དང་། རྡོ་རྗེ་འབར་མ་དང་། རྡོ་རྗེ་ཐག་གུ་མ་རྣམས་ནི། ཕོ་ཉ་མོའོ། རྡོ་རྗེ་གདོང་མ་དང་། རྡོ་རྗེ་ནག་མོ་དང་། རྡོ་རྗེ་མྱག་མ་དང་། རྡོ་རྗེ་ཆུ་སྲིན་མ་སྟེ། བྲན་མ་རྣམས་སོ། །ཐམས་ཅད་ཀྱང་རང་གི་ཡབ་དང་འདྲ་བའོ། །ཤར་སྒོར་ལྕགས་ཀྱུ་དཀར་པོ་ལྕགས་ཀྱུ། ལྷོ་སྒོར་ཞགས་པ་སེར་པོ་ཞགས་པ། ནུབ་སྒོར་ལྕགས་སྒྲོག་དམར་པོ་ལྕགས་སྒྲོག །བྱང་སྒོར་དྲིལ་བུ་ལྗང་ཁུ་དྲིལ་བུ་བསྣམས་པའོ། །དཀྱིལ་འཁོར་གྱི་ཕྱི་རོལ་དུ་དམྱལ་བ་བརྒྱད་དང་གནམ་དཀྱིལ་ཏེ། རིམས་དང་།ནད་དང་། མཁའ་འགྲོ་མ་དང་། གདོན་དྲག་པོ་རྣམས་བྲི་བར་བྱའོ། །འཇིག་རྟེན་གསུམ་གྱི་འཁོར་ལོ་ཞེས་བྱ་བའི་དཀྱིལ་འཁོར་ཆེན་པོའོ། །དགེའོ། །་272

ག་ ། །དཀྱིལ་འཁོར་བཀོད་པ་རྩོམ་འཕྲོ་བཞུགས་སོ། །བྱང་ཆུབ་སེམས་ཀྱི་ངོ་བོ་ཉིད། །འཇིག་རྟེན་གདུག་པ་འདུལ་བའི་ཕྱིར། །རྡོ་རྗེ་ཁྲོ་བོས་སྐུར་སྟོན་པ། །འཇིག་རྟེན་གསུམ་རྒྱལ་ལ་ཕྱག་འཚལ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པར་བཤད་པའི་དཀྱིལ་་་་་་་འཁོར་རོ། །དང་པོ་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་པོ་ནི། ཆོས་ཀྱི་དཀྱིལ་འཁོར་ཚུལ་འདྲ་བར། །དཀྱིལ་འཁོར་ཐམས་ཅད་ཐིག་གདབ་བོ། །ཞེས་གསུངས་པའི་ཕྱིར་རོ། །དཀྱིལ་འཁོར་སྐུམ་པོ་སྒོ་བཞི་པ་སྟེ།རྟ་བབས་ཀྱི་གསལ་ཁ་མ་གསུངས་ཀྱང་། གཟུགས་བརྙན་གྱི་དཀྱིལ་འཁོར་ཡང་། རི་རབ་རི་ཡི་ཚུལ་འདྲ་བར། ཞེས་སྔོན་འབྱུང་འདྲ་བར་བཤད་པས།རྟ་བབས་ཀྱང་དོན་གྱིས་ཐོབ་བོ། །དེའི་རྩེ་མོར་རི་རབ་ཀྱི་རྩེ་མོར་ཆོས་ཀྱི་འཁོར་ལོ་སྐུམ་པོ་རྩིབས་བརྒྱད། རི་རབ་ཀྱི་ཕྱི་རོལ་པའི་མཚོ་བདུན། གསེར་གྱི་རི་བདུན། དེའི་ཕྱིར་ཤར་ལུས་འཕགས་གླིང་ཟླ་ཁམ། ལྷ་འཛམ་བུ་གླིང་སོག་ཁ། ནུབ་བ་ལང་སྤྱོད་ཟླུམ་པོ། བྱང་སྒྲ་མི་སྙན་གྲུ་བཞི། ཕྱི་རོལ་དུ་རྡོ་ར་མེ་རི་ཁོར་ཡུག་ཆེན་པོ་རྣམས་རྡོར་དབྱིངས་དང་འདྲ་ལ། ཕྱོགས་མདོག་ཀྱང་རྡོར་དབྱིངས་དང་འདྲའོ། །འཁོར་ལོའི་མུ་ཁྱུད་ལ་སོགས་ཚོན་ཕྱེ་མ་རྣམ་ལྔས་བྲི། ཞེས་བཤད་པས། འཁོར་ལོ་ཕྱོགས་་མདོག་ལ་མུ་ཁྱུད་དཀར་པོ་བྱ་བའམ། ཡང་ན་འཁོར་ལོ་སེར་འབྱམས་མུ་ཁྱུད་ཚོན་སྣ་ལྔ་པ་བྱ། ཆུ་སྔོན་པོ།རི་སེར་པོ། རྩིག་པ་གསུམ་ནི། ཕྱི་ནས་སྔོན་པོ་དང་དམར་པོ་དང་དཀར་པོའོ། །གཞན་སྤྱི་དང་མཐུན་ནོ། །དབུས་སུ་འཁོར་ལོའི་ལྟེ་བར་ནས་ཕུལ་བཞིའི་གདན་ལ་སེང་གེའི་ཁྲི།པད་ཟླའི་སྟེང་དུ་རྣམ་སྣང་གསེར་མདོག་ཞལ་273

ཤར་དུ་གཟིགས་པ། ཕྱག་གཉིས་པྱང་ཆུབ་མཆོག་གི་ཕྱག་རྒྱས་རིན་པོ་ཆེས་སྤྲས་པའི་རྡོ་རྗེ་བསྣམས་པར་དོན་གྱིས་ཐོབ་བོ།།ཤར་གྱི་རྩིབས་ལ་ཕྱག་ན་རྡོ་རྗེ་སྔོན་པོ། ཡུད་ཙམ་འཛུམ་པ་མཆེ་བ་གཙིགས་པ། ཁྲོ་བ་དང་བཅས་པས་བཞད་པའི་ཞལ། རྒྱན་ཐམས་ཅད་ཀྱིས་བརྒྱན་པ།ཞབས་གཡོན་བརྐྱང་བས་ལྷ་ཆེན་པོའི་འགྲམ་པ་གཡོན་མནན་པ། གཡས་བསྐུམ་པས་ཨུ་མའི་ནུ་མ་བཅིར་བ། སྟོད་གཡོགས་ཁྲ་བོས་ཡན་ལག་གཡོགས་པ། ཀོ་རློན་གྱི་སྨད་གཡོགས་ཅན།དེ་བཞིན་གཤེགས་པ་ལྔས་དབུ་བརྒྱན་པ། ཕྱག་བཞི་པོའི་དང་པོ་གཉིས་རྡོ་རྗེ་དང་དྲིལ་བུ་འཛིན་པས་ཧཱུཾ་མཛད་ཀྱི་ཕྱག་རྒྱ་མཛད་པ། འོག་མ་གཉིས་མེ་ཏོག་གི་གཞུ་དང་མདའ་ལྔ་བསྣམས་པའོ། ཤར་ལྷོར་སྤྱན་རས་གཟིགས་དམར་པོ། ཏིང་ངེ་འཛིན་གྱི་ཚུལ་ཅན། ཕྱག་གཡོན་རྡོ་རྗེ་པད་མའི་རྩ་བ་དཀུར་འཛིན་ཅིང་།གཡས་དེ་ཐུགས་སྐར་ཁ་འབྱེད་པའོ།།ལྷོར་འཇམ་དཔལ་སྐུ་མདོག་དམར་སེར། གཡས་རྡོ་རྗེ་རལ་གྲི་ཐོགས་པ། གཡོན་ཤེས་རབ་ཀྱི་ཕ་རོལ་དུ་ཕྱིན་པའི་གླེགས་བམ་བསྣམས་པའོ། ལྷོ་ནུབ་ཏུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་སྐུ་མདོག་རྒྱུད་འགྲེལ་ལས་་་་་་་་གསལ་བར་མ་གསུངས་ཀྱང་། གཞན་སེར་པོར་གསུངས། ཕྱག་གཡས་འཁོར་ལོ་རྩིབས་བརྒྱད་ཐུགས་ཀུར་བསྣམས་པ། གཡོན་གདན་ལ་བརྟེན་པའོ། ནུབ་ཏུ་ནམ་མཁའི་སྙིང་པོ་སྐུ་མདོག་འདིར་མི་གསལ་ཡང་། དཔལ་མཆོག་ནས་མར་གད་མདོག་ཏུ་བཤད། ཕྱག་གཉིས་རིན་པོ་ཆེའི་ཕྲེང་བ་ཐོགས་པས་སངས་རྒྱས་རྣམས་ལ་དབང་བསྐུར་བའོ། །ནུབ་བྱང་དུ་རྡོ་རྗེ་ཁུ་ཚུར་སྐུ་མདོག་ཨུཏྤལ་སྔོན་པོ་ལྟ་བུ།ཕྱག་གཉིས་དམ་ཚིག་གི་ཁུ་ཚུར་གྱིས་རྡོ་རྗེ་རྩེ་ལྔ་པ་འཚིར་བའོ། །བྱང་དུ་བྱམས་པ། འདིར་སྐུ་མདོག་ཕྱག་མཚན་མི་གསལ་274

ཡང་རྡོ་རྗེ་སྙིང་པོ་རྒྱན་གྱི་རྒྱུད་དུ་གསེར་མདོག་རལ་པའི་ཅོད་པན་ཅན། སྤྱི་གཙུག་མཆོད་རྟེན་དཀར་པོས་སྤྲས་པར་བཤད་ཅིང་།ཕྱག་མཚན་མི་གསལ་ཏེ།ཆོས་འཆད་དམ།གཡོན་མཉམ་བཞག །གཡས་ཆོས་འཆད་དམ། ཀླུ་ཤིང་གི་མེ་ཏོག །གཡོན་བུམ་པ་འཛིན་པ་གང་རུང་བྱའོ། །བྱང་ཤར་དུ་ནམ་མཁའ་མཛོད། འདིར་སྐུ་མདོག་ཕྱག་མཚན་མི་གསལ་ཡང་དཔལ་མཆོག་ནས་ཞལ་དཀར་པོ།པུས་མོ་མན་ཆད་ཀྱི་ཞབས་དང་།ཕྱག་གཉིས་པ་ལ་ཤའི་མདོག་ཅན།ཞལ་གྱི་འོག་ནས་རྐེད་པའི་བར་དམར་སྐྱ། བརླ་གཉིས་སེར་སྐྱ།ལྷག་མ་རྣམས་སྔོན་པོ། ཕྱག་གཡས་སྣ་ཚོགས་རྡོ་རྗེ་ཐུགས་ཀུར་གཏོད་དེ་འཛིན་པ། གཡོན་སྣ་ཚོགས་རྡོ་རྗེའི་ཡུ་བ་ཅན་གྱི་དྲིལ་བུ་དཀུར་བརྟེན་པར་བཤད་དོ། །ཐམས་ཅད་ཀྱང་སྣ་ཚོགས་པད་མ་དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ། སངས་རྒྱས་ལྔའི་ཅོད་པན་དང་དར་དཔྱངས་ཀྱིས་དབང་བསྐུར་བ། རྒྱན་ཐམས་ཅད་ཀྱིས་བརྒྱན་པ། སྟོད་གཡོགས་དང་སྨད་གཡོགས་དང་ལྡན་པའོ། །དེའི་ཕྱི་རོལ་གྱི་ཞོལ་ལ་ཕྱོགས་བཞིར་རྒྱལ་ཆེན་བཞི་སྟེ། སྐུ་མདོག་ཕྱག་མཚན་སྦྱོང་རྒྱུད་བཞིན་ཏེ། ཤར་དུ་ཡུལ་འཁོར་སྲུང་ལྗང་ཁུ། ཕྱག་གཉིས་པི་ཝཾ་ལེན་པ། རྒྱན་ཐམས་ཅད་ཀྱིས་བརྒྱན་པ། ལྷོ་རུ་འཕགས་སྐྱེས་པོ་སྔོན་པོ། ཕྱག་གཉིས་རལ་གྲི་འཛིན་པ།ནུབ་ཏུ་མིག་མི་བཟང་དམར་པོ། ཕྱག་གཉིས་རྡོ་རྗེ་ཞགས་པ་འཛིན་པ་སྦྲུལ་མགོ་བདུན་གྱི་གདེངས་ཀ་ཅན། སྤྱན་དམར་ཞིང་ཤིན་ཏུ་འབུར་བའོ། །བྱང་དུ་རྣམ་ཐོས་སྲས་གསེར་མདོག་སྦོམ་ཞིང་སེང་གེའི་གདན་ལ་བཞུགས་པ།རིན་པོ་ཆེའི་རྒྱན་གྱིས་བརྒྱན་པ། གཡས་བེ་ཅོན། གཡོན་ནེའུ་ལེ་འཛིན་པའོ། །དེ་རྣམས་ཀྱི་བར་བར་དུ་སུམ་ཅུ་རྩ་གསུམ་དང་། འཐབ་བྲལ་དང་།275

དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་ཀྱི་ལྷ་རྣམས་བྲིའོ། །ཤར་ལུས་འཕགས་གླིང་དུ་དབང་པོ་དཀར་པོ། སྤྱན་གསུམ་པ།གཡས་རྡོ་རྗེ་རྩེ་གསུམ་པ། གཡོན་པུས་མོའི་གོང་དུ་བརྟེན་པ། གློ་སྟན་ལ་སྐྱིལ་མོ་ཀྲུང་གིས་བཞུགས་པའོ། །འཛམ་བུ་གླིང་དུ་ལྷ་ཆེན་པོ་དཀར་པོ། ཕྱག་གཡས་ན་གསལ་ཕུར་ཐོགས་པ་སྟེ། གསལ་ཕུར་ནི། མདུང་རྩེ་གསུམ་དང་འདྲ་བའི་མདུང་འདྲ་བའོ། །གློ་སྟན་གྱི་སྟེང་ན་སྐྱིལ་ཀྲུང་ཕྱེད་པས་གནས་པའོ། །བ་ལང་སྤྱོད་དུ་ཚངས་པ་དམར་པོ། ཞལ་གསུམ་པ་ཕྱག་བཞི་པ།གཡས་དང་པོ་ན་སྔགས་ཀྱི་བགྲང་འཕྲེང་། གཉིས་པ་ཆོས་འཆད། གཡོན་དང་པོ་ན་གླེགས་བམ། གཉིས་པ་སྤྱི་བླུགས་འཛིན་པ། གློ་སྟན་ལ་སྐྱིལ་མོ་ཀྲུང་གིས་བཞུགས་པའོ། །བྱང་དུ་ཁྱབ་འཇུག་ལྗང་ཁུ་ཕྱག་བཞི་པ། གཡས་དང་པོ་འཁོར་ལོ། གཉིས་པ་ཆོས་འཆད། གཡོན་དང་པོ་བེ་ཅོན། གཉིས་པ་བརླ་ལ་བརྟེན་པ། གློ་སྟན་ལ་སྐྱིལ་མོ་ཀྲུང་གིས་བཞུགས་པ་སྟེ། བཞི་གའང་བཙུན་མོས་གཡོན་ནས་བརྟེན་པའོ། །གླིང་རྣམས་ཀྱི་ནང་དུ་ཡང་འཇིག་རྟེན་ཇི་ལྟར་གནས་པ་བཞིན་བྲིའོ། །གླིང་གི་ཕྱི་རོལ་སྒོའི་ནང་དུ་ཕྱིའི་རྡོ་རྗེའི་རིགས་བྲི་བ་ལ། དབང་ལྡན་དང་ཉེ་བར་རྡོ་རྗེ་རིག་པ་མཆོག་ལྷ་ཆེན། རྡོ་རྗེ་སྒྱུ་མ་སྟེ།ཁྱབ་འཇུག །རྡོ་རྗེ་མི་སྨྲ་བ་སྟེ། ཚངས་པ། རྡོ་རྗེ་དྲིལ་བུ་ནི། དམར་པོ། ཕྱག་གཡས་དྲིལ་བུ་གཡོན་ཆོས་འཆད་ངོ༽། །རྡོ་རྗེ་འཐབ་ཆ་སྟེ། དབང་པོ། རིག་པའི་སློབ་དཔོན་ཆེན་པོ་རྣམས་སོ། །ལྷོ་ཕྱོགས་སུ་རྡོ་རྗེ་འཁྱིལ་མ་དམར་མོ།ཕྱག་གཉིས་པད་མའི་སྟེང་ན་ཉི་མའི་དཀྱིལ་འཁོར་བསྣམས་པ། རྡོ་རྗེ་འོད་དཀར་པོ་ཕྱག་གཉིས་ཀུ་མུ་དའི་སྟེང་ན་ཟླ་བའི་དཀྱིལ་འཁོར་བསྣམས་པ།རྡོ་རྗེ་བེ་ཅོན་སེར་པོ་གཡས་བགྲང་ཕྲེང་། གཡོན་སྤྱི་བླུགས། རྡོ་རྗེ་སྐྱ་གླེང་276 ་

དམར་པོ། གཡས་དབྱུག་པ་ཐོགས་པ་སྟེ། ཁྲོ་བོ་བཞིའོ། །ནུབ་ཕྱོགས་སུ་རྡོ་རྗེ་སྲིན་པོ་དཀར་པོ། ཕྲག་པ་གཡས་པས་གཤོལ་མདའ་འཁོལ་བའོ། །རྡོ་རྗེ་ཕྲེང་བ་ནག་པོ། ཞལ་གསུམ་ཕྱག་བཞི་པ་གཡས་མདུང་རྩེ་གསུམ་དང་དབྱུག་པ།གཡོན་ཆང་སྣོད་ཀྱི་བུམ་པ་དང་བཟའ་བའི་ལ་ཕུག་གམ། ལ་དུ་བསྣམས་པའོ། །རྡོ་རྗེ་དབང་སེར་པོ་མེ་ཏོག་གི་མདའ་གཞུ་འགེངས་པ། རྡོ་རྗེ་རྣམ་རྒྱལ་དཀར་པོ། པི་ཝཾ་བསྒྲེང་བ་སྟེ། ཚོགས་བདག་བཞིའོ། །དེ་ཉིད་དུ་རྡོ་རྗེ་དྲུ་ཤིང་ལྗང་སྣར་གནོད་སྦྱིན་གྱི་གཟུགས་བསྙིལ་བག་ཅན། གཏུན་ཤིང་བསྣམས་པ། རྡོ་རྗེ་རླུང་དཀར་པོ་སྐེམ་བག་ཅན། སྟོད་གཡོགས་ཡ་བ་བསྐོར་དུ་འཕྱར་བའོ། །རྡོ་རྗེ་མེ་དམར་པོ་བྲམ་ཟེའི་གཟུགས་གསུམ་ལྡིང་བ། གཡས་ཕྲེང་བ། གཡོན་གུརྙེ་ཐོགས་པ། སྐྲ་དམར་པོའོ། །རྡོ་རྗེ་འཇིགས་བྱེད་གནོད་སྦྱིན་གྱི་གཟུགས་བསྙིལ་བག་ཅན། སེར་པོ་གཡས་རལ་གྲི། གཡོན་ནེའུ་ལེ་འཛིན་པ་སྟེ། ཕོ་ཉ་བཞིའོ། །བྱང་ཕྱོགས་སུ་རྡོ་རྗེ་ཀྱོ་བ་གཏང་ནག་པོ་ཕག་མགོ་གྱེན་དུ་བསྟན་པ། ལག་པ་སྟ་ཟུར་ལ་བརྟེན་པའོ། །རྡོ་རྗེ་ནག་པོ་ནག་སྣར་འཇིགས་སུ་རུང་བའི་གཟུགས། ལག་པ་གཉིས་ནས་དབྱིག་པ་གཟར་བ།མ་ཧེ་ལ་ཞོན་པའོ། །རྡོ་རྗེ་རྣམ་འདྲེན་དཀར་པོ། བ་ལང་གི་མགོ་བོ། གླང་སྣ་ཅན། ལག་ན་ལ་ཕུག་ཐོགས་པ། རྡོ་རྗེ་ཀླུ་དཀར་པོ། སྦྲུལ་མགོ་ལྔའི་གདེངས་ཀ་ཅན། ལག་པ་གཡོན་ན་ཞགས་པ་ཐོགས་པའོ། །བྲན་བཞིའོ། །དེ་རྣམས་ཐམས་ཅད་རྒྱན་ཅི་རིགས་པས་བརྒྱན་པའོ། །རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ། ཕྱག་དམིགས་བསལ་མེད་པ་རྣམས་དཔུང་གོང་དུ་བསྟན་པ། སྐྱིལ་ཀྲུང་ཕྱེད་པས་གློ་སྟན་ལ་བཞུགས་པ་སྟེ།གཤིན་རྗེ་ནི། མ་ཏེ་ལའོ། །དེ་རྣམས་དང་གདན་གཅིག་ཅིང་རྒྱབ་ཡོལ་གཅིག་277

པའི་བཙུན་མོ་རྣམས་ནི། རིམ་བཞིན་དུ། རྡོ་རྗེ་ཁྲོ་བ་མ་དང་། རྡོ་རྗེ་གསེར་མ་དང་། རྡོ་རྗེ་ཞི་བ་མ་དང་། རྡོ་རྗེ་གཞོན་ནུ་མ་དང་། རྡོ་རྗེ་ཁུ་ཚུར་མ་རྣམས་ནི། བློན་མོའོ། །རྡོ་རྗེ་བདུད་རྩི་མ་དང་། རྡོ་རྗེ་སྡུག་གུ་མ་དང་། རྡོ་རྗེ་བེ་ཅོན་མ་དང་། རྡོ་རྗེ་སྐེད་ཆིངས་མ་རྣམས་ནི། ཁྲོ་མོའོ། །རྡོ་རྗེ་གསོད་མ་དང་། རྡོ་རྗེ་ཟ་བ་མ་དང་། རྡོ་རྗེ་བགོ་བ་མ་དང་། རྡོ་རྗེ་དབང་མོ་རྣམས་ནི།ཚོགས་མའོ། །རྡོ་རྗེ་ཕོ་ཉ་མ་དང་། རྡོ་རྗེ་མགྱོགས་མ་དང་། རྡོ་རྗེ་འབར་མ་དང་། རྡོ་རྗེ་ཐག་གུ་རྣམས་ནི། ཕོ་ཉ་མོའོ། །རྡོ་རྗེ་གདོང་མ་དང་། རྡོ་རྗེ་ནག་མོ་དང་། རྡོ་རྗེ་མྱག་མ་དང་། རྡོ་རྗེ་ཆུ་སྲིན་མ་སྟེ། བྲན་མོ་རྣམས་སོ། །ཐམས་ཅད་ཀྱང་རང་གི་ཡབ་དང་འདྲ་བའོ། །ཤར་སྒོར་ལྕགས་ཀྱུ་དཀར་པོ་ལྕགས་ཀྱུ། ལྷོ་སྒོར་ཞགས་པ་སེར་པོ་ཞགས་པ། ནུབ་སྒོར་ལྕགས་སྒྲོག་དམར་པོ་ལྕགས་སྒྲོག །བྱང་སྒོར་དྲིལ་བུ་ལྗང་ཁུ་དྲིལ་བུ་བསྣམས་པའོ།།དཀྱིལ་འཁོར་གྱི་ཕྱི་རོལ་དུ་དམྱལ་བ་བརྒྱད་དང་། གནམ་དཀྱིལ་ཏེ། རིམས་དང་། ནད་དང་། མཁའ་འགྲོ་མ་དང་། གདོན་དྲག་པོ་རྣམས་བྲི་བར་བྱའོ། །འཇིག་རྟེན་གསུམ་གྱི་འཁོར་ལོ་ཞེས་བྱ་བའི་དཀྱིལ་འཁོར་ཆེན་པོའོ།།རྒྱུད་ལས་རྡོ་རྗེའི་ཕྲེང་བ་མཉམ་ལྡན་པས། །རྡོ་རྗེའི་དཀྱིལ་འཁོར་བརྟག་པར་བྱ། །ཞེས་གསུངས་པས། སྤྱིར་དཀྱིལ་འཁོར་ཆེན་པོ་སྔ་མ་དང་འདྲ་བ་ལས། སྔར་གྱི་ཆོས་ཀྱི་འཁོར་ལོ་ལྟ་བུར་ཚོན་སྣ་ལྔས་བྱ་ཞེས་པའི་སྐབས་སུ་འདིར་རྡོ་རྗེ་རྩེ་གསུམ་པའི་ཕྲེང་བ་ཆེ་ཆུང་མེད་པས་འཁོར་བར་་་་བསྐོར་རོ། །གཞན་སྔར་དང་འདྲ་བ་ནི། རྡོ་རྗེའི་དཀྱིལ་འཁོར་རོ། །དཀྱིལ་འཁོར་ཆེན་ཀུན་བྲིས་ལ། །མཚན་མ་ཐམས་ཅད་བསྟན་པར་བྱ། །ཞེས་པས་དཀྱིལ་འཁོར་ཆེན་པོ་སྔར་བཞིན་དུ་ཐམས་ཅད་ཚང་བར་བྲིས་ནས་ལྷ་་་་་་་་་278

རྣམས་སོ་སོ་ཕྱག་མཚན་གྱི་ཚུལ་དུ་གཞག་པར་བྱ་སྟེ། དམ་ཚིག་གི་དཀྱིལ་འཁོར་རོ། །དེ་བཞིན་དཀྱིལ་འཁོར་བྲིས་ནས་སུ། །ཆ་ལུགས་མང་པོ་བཞག་པར་བྱ། །ཞེས་པས་དཀྱིལ་འཁོར་ཆེན་པོ་སྔར་བཞིན་དུ་བྲིས་ནས།ལྷ་རྣམས་ལུགས་སུ་བྱས་པའམ། རི་མོར་བྲིས་པ་གཞག་པར་བྱ་སྟེ། ལས་ཀྱི་དཀྱིལ་འཁོར་ཏེ། རྡོ་རྗེ་རྒྱུ་མཛད་ཀྱི་དཀྱིལ་འཁོར་བཞིའོ། །སྔར་གྱི་དཀྱིལ་འཁོར་ཆེན་པོའི་ཚུལ་དུ་དཀྱིལ་འཁོར་ཐམས་ཅད་བརྟགས་ལ། དེའི་དབུས་སུ་ནས་ཕུལ་བཞི་ལ་བཅོམ་ལྡན་འདས་བཞུགས་ཏེ། དེའི་སྤྱན་སྔར་ཕྱག་ན་རྡོ་རྗེ་ཡིད་ཀྱིས་ཀྱང་ཙོག་ཙོག་པོར་བཞག་གོ །ཞེས་པའི་དོན། དབུས་སུ་རྣམ་སྣང་ཞལ་ཤར་དུ་སུ་གཟིགས་པ། དེའི་སྤྱན་སྔར་ཕྱག་རྡོར་ཞི་བའི་ཆ་ལུགས་ཙོག་ཙོག་པུར་ཐལ་མོ་སྦྱར་ཏེ་བཞུགས་པར་བྱ། གཞན་སྔར་དང་འདྲ་བ་ནི། དེ་བཞིན་གཤེགས་པའི་དཀྱིལ་འཁོར་རོ། །དཀྱིལ་འཁོར་དེ་བཞིན་དུ་བྲིས་ནས་བཅུག་ལ་རྡོ་རྗེ་སྒྲུབ་པས་བསྒྲུབ་བོ་ཞེས་གསུངས་པས། དཀྱིལ་འཁོར་སྔར་བཞིན་བྲིས་ལ་རྡོ་རྗེའི་སྒྲུབ་པས་བསྒྲུབས་པ་ནི། རྡོ་རྗེ་སེམས་དཔའི་དཀྱིལ་འཁོར་རོ། །ཐམས་ཅད་དམ་ཚིག་ཆེན་པོའི་ཚུལ་དུ་བྱས་ལ་ཞེས་པའི་དོན་དཀྱིལ་འཁོར་སྔར་བཞིན་ལས། ལྷ་རྣམས་ཕྱག་མཚན་གྱི་གཟུགས་སུ་བཀོད་པ་ནི། དམ་ཚིག་དཀྱིལ་འཁོར་རོ། །དཀྱིལ་འཁོར་དེ་བཞིན་དུ་བྲིས་ལ་ཞེས་པས། དཀྱིལ་འཁོར་སྔར་བཞིན་བྲིས་ལ་ལྷ་རྣམས་ལུགས་མའམ།རི་མོར་བྲིས་ལ་བཞག་སྟེ། དེ་བཞིན་གཤེགས་པའི་དཀྱིལ་འཁོར་ཏེ། དེ་བཞིན་གཤེགས་པའི་དཀྱིལ་འཁོར་བཞིའོ། །— རྒྱུད་དུ། རྡོ་རྗེ་འཁོར་ལོའི་དཀྱིལ་འཁོར་ཆེ། །གྲུ་བཞི་པ་སྟེ་སྒོ་བཞི་པའོ། །རྟ་བབས་བཞི་དང་བཅས་པའོ། །བཅུ་དྲུག་ཆ་དང་ལྡན་པར་རོ། །རྡོ་279

རྗེའི་ར་བས་མཛེས་པ་སྟེ།།གྲ་དང་སྦོ་ཡི་ཟུར་དག་དང་། །དེ་བཞིན་རྟ་བབས་མཚམས་རྣམས་སུ། །རྡོ་རྗེ་རིན་ཆེན་ལྡན་པར་བྱ། །བ་དན་ཕྲེང་བ་དྲིལ་གྱིས་བརྒྱན། །དང་པོར་ཕྱི་ཡི་དཀྱིལ་འཁོར་འདི། །སྙིང་པོ་བཟླས་ཤིང་བྲི་བར་བྱ། །དེ་ཡི་ནང་གི་འཁོར་ལོ་ཡང་། །རྡོ་རྗེ་སྲད་བུས་མཉམ་ལྡན་པའོ། །རྡོ་རྗེའི་ཀ་བ་རྣམ་བརྒྱན་ཞིང་། །རྡོ་རྗེའི་ཀ་བ་མདུན་གནས་སུ། །དཀྱིལ་འཁོར་བརྒྱད་ཀྱི་ཚུལ་དུ་སྟེ། །འོད་ཀྱི་དཀྱིལ་འཁོར་གཞག་པའོ། །ཞེས་པས། ཕྱི་དཀྱིལ་འཁོར་གྲུ་བཞི་རྟ་བབས་བཞི་དང་ལྡན་པ། དེའི་ཕྱི་ནས་རྡོ་རྗེ་རྩེ་གསུམ་སྔོན་པོའི་ར་བས་མཛེས་པ། །དཀྱིལ་འཁོར་གྱི་གྲ་བཞི་དང་སྒོའི་ཟུར་དང་རྟ་བབས་ཀྱི་མཚམས་སུ་ཟླ་བ་བྱེད་པ་ལ་གནས་པའི་རྡོ་རྗེ་རིན་པོ་ཆེས་བརྒྱན་པ། མདའ་ཡབ་ཀྱི་སྣམ་བུ་ལ་བ་དན་གྱི་ཕྲེང་བ་དང་དྲིལ་བུ་སྒྲ་སྒྲོག་པས་བརྒྱན་པའོ། །དེའི་ནང་དུ་ཐིག་བཞི་བཏབ་པའི་ལེ་ཚེ་བརྒྱད་སྤྱི་དང་འདྲ་བ་ལ། ཁྱད་པར་རྡོ་རྗེའི་གདུང་ཟླུམ་གྱི་ཕྱིར་འོད་ཀྱི་དཀྱིལ་འཁོར་གྱིས་བརྒྱན་པའོ། །དེ་ཡི་དབུས་སུ་སེམས་དཔའ་ཆེ། །ཕྱག་ན་རྡོ་རྗེ་བཞུགས་པར་བྱ། །སངས་རྒྱས་རིན་ཆེན་ཐམས་ཅད་དག །དབུ་རྒྱན་དུ་ནི་རྒྱན་ཐོགས་པ། །ཅུང་ཟད་ཙམ་དུ་བཞད་པའི་ཞལ།།རྡོ་རྗེ་སྙེམས་པར་མཛད་པ་སྟེ།མེ་ཏོག་མདའ་གཞུ་འཆང་བ་བོ། །ཞེས་པས་དབུས་སུ་ཕྱག་ན་རྡོ་རྗེ་སྐུ་མདོག་སྔོན་པོ་ཞལ་གཅིག་ཕྱག་བཞི་པ་ཕྱག་གཡས་རྡོ་རྗེ་ཐུགས་ཀུར་གཏོད་པའི་ཚུལ་གྱིས་་་་་་་་་འཛིན་པ། ཕྱག་གཡོན་དང་པོས་དྲིལ་བུ་སྙེམས་པའི་ཚུལ་གྱིས་ཁ་ནང་དུ་བསྟན་ནས་འཛིན་པ། འོག་མ་གཉིས་མདའ་གཞུ་འགེངས་པ་སངས་རྒྱས་ལྔའི་ཅོད་པན་དང་དར་དཔྱངས་ཀྱིས་དབང་བསྐུར་བ། རིན་པོ་ཆེའི་རྒྱན་གྱིས་བརྒྱན་ཅིང་། ལྷ་རྫས་ཀྱི་ན་བཟའ་སྟོད་གཡོགས་སྨད་གཡོགས་བྱས་པ།280

ཅུང་ཟད་འཛུམ་ཞིང་བཞད་པ་འི་ཞལ། སྣ་ཚོགས་པད་མ་དང་ཟླ་བའི་སྟེང་ན་སེམས་དཔའི་སྐྱིལ་མོ་ཀྲུང་གིས་བཞུགས་པའོ། །དེ་ལས་གཞན་པ་ཕྱག་བཞི་པ། །རྡོ་རྗེ་སེམས་དཔའི་ཐུགས་ཉིད་དོ། །ཁྲོ་གཉེར་བཞད་པའི་ཞལ་ངོ་ཅན། །གཉིས་ཀྱིས་མེ་ཏོག་གཞུ་འགེངས་ཤིང་། །གཉིས་ཀྱིས་རྡོ་རྗེ་རྒྱུ་མཛད་དོ། །ཞེས་པས་ཤར་གྱི་རེ་མིག་ལ། །འདོད་པའི་ཁྲོ་བོ་སྐུ་མདོག་དམར་པོ།ཞལ་གཅིག་ཕྱག་བཞི་པ། ཞལ་ཁྲོ་གཉེར་དང་བཅས་ཤིང་བཞད་པའི་ཞལ།ཕྱག་དང་པོ་གཉིས་ཀྱིས་མེ་ཏོག་གི་མདའ་གཞུ་འགེངས་པའོ། །རྡོ་རྗེ་ཅན་གྱི་གཡས་ཕྱོགས་སུ། རྡོ་རྗེ་དགའ་བ་བྲི་བར་བྱ། སྙིང་གར་རྡོ་རྗེ་བརྟན་འཛིན་ཅིང་། །འཁྱུད་པ་ལྟ་བུའི་སྦྱོར་བས་སོ།།ཞེས་པས་ལྷོའི་རེ་མིག་ལ་རྡོ་རྗེ་དགའ་བ་སྐུ་མདོག་དམར་པོ། ཕྱག་གཉིས་ཀྱིས་རང་གི་སྙིང་གར་རྡོ་རྗེ་རྩེ་ལྔ་པ་དམར་པོ་ལ་དམ་དུ་འཁྱུད་པའོ། །ཕྱག་ན་རྡོ་རྗེའི་རྒྱབ་ཏུ་ནི། །ཆུ་སྲིན་རྒྱལ་མཚན་འཆང་བ་སྟེ། །སེམས་དཔའ་རྡོ་རྗེ་དབལ་ཅན་ཏེ། །རིན་ཆེན་ཆར་པ་རབ་ཏུ་འབེབས། །ཞེས་པས་ནུབ་ཏུ་རྡོ་རྗེ་དབལ་སྐུ་མདོག་སྔོན་པོ། ཕྱག་གཡས་ཆུ་སྲིན་གྱི་རྒྱལ་མཚན་དེ་ལས་ནོར་བུ་རིན་པོ་ཆེའི་ཆར་པ་འབེབ་་་་་་་བཞིན་པ་འཛིན་པ། གཡོན་དཀུར་བརྟེན་པའོ།།རྡོ་རྗེ་ཅན་གྱི་གཡོན་བྲི་བ། །རྡོ་རྗེ་སྙེམས་པ་དམར་པོ་སྟེ། །གཉིས་ཀྱིས་རྡོ་རྗེ་སྙེམས་པ་འཛིན། །སྒེག་པས་མཆོད་ཅིང་འདུད་པའོ། །ཞེས་པའི་བྱང་དུ་རྡོ་རྗེ་སྙེམས་པ་དམར་པོ། ཕྱག་གཉིས་རྡོ་རྗེ་ཁུ་ཚུར་གྱིས་རྡོ་རྗེ་རྩེ་ལྔ་པ་དཀུར་བཞག་ནས་སྙེམས་པའི་ཚུལ་གྱིས་འཛིན་ཅིང་། མཆོད་པའི་ཚུལ་གྱིས་གཡོན་དུ་འདུད་པའོ། །དཀྱིལ་འཁོར་གྲ་ཡི་གནས་རྣམས་སུ། །མཆོད་པའི་ལྷ་མོ་བྲི་བར་བྱ།།དཔྱིད་ཀྱི་རྡོ་རྗེ་རྡོ་རྗེའི་སྤྲིན། །སྟོན་གའི་རྡོ་རྗེ་ཁ་བ་མོ། །ཞེས་པས་བྱང་ཤར་དུ་དཔྱིད་ཀ་རྡོ་281

རྗེ་མ་དམར་མོ། །ཕྱག་གཉིས་རྡོ་རྗེའི་སྤོས་ཕོར་འཛིན་པ། ཤར་ལྷོར་རྡོ་རྗེ་སྤྲིན་མ་སྔོན་མོ། ཕྱག་གཉིས་མེ་ཏོག་གི་སྣོད་འཛིན་པ། ལྷོ་ནུབ་ཏུ་རྡོ་རྗེ་སྟོན་ཁ་མ་དམར་མོ། མར་མེ་འཛིན་པ། ནུབ་བྱང་དུ་རྡོ་རྗེ་རྒྱུན་མ་སྔོ་བསངས།དྲིའི་དུང་ཆོས་འཛིན་པའོ། །དཀྱིལ་འཁོར་ཕྱི་ཡི་གྲ་དག་ཏུ། །འདོད་པའི་གཟུགས་ལ་སོགས་པ་བྲི། །ཞེས་པས་ཕྱིའི་སྣམ་བུའི་གྲ་བཞིར། །བྱང་ཤར་དུ་རྡོ་རྗེ་གཟུགས་མ་དཀར་མོ།།མེ་ལོང་སྟོན་པ།ལྷོ་ཤར་དུ་སྒྲ་མ་དམར་མོ་པི་ཝཾ་ལེན་པ། ལྷོ་ནུབ་ཏུ་དྲི་མ་སྔོན་མོ་དུང་ཆོས་འཛིན་པ། །ནུབ་བྱང་དུ་རོ་མ་སྔོ་བསངས། ཞལ་ཟས་ཀྱི་སྣོད་ཐོགས་པའོ། །སྒོ་ཡི་དཔུང་རྣམས་ཐམས་ཅད་དུ།།རྡོ་རྗེ་འདོད་པའི་ཀྱོ་བ་སོགས། །ཞེས་པས་སྒོ་བཞིར་ལྕགས་ཀྱུ་ཞགས་པ།ལྕགས་སྒྲོག་དྲིལ་བུ་རྣམས་སྔར་བཞིན་ནོ། །ཕྱག་ན་རྡོ་རྗེའི་དཀྱིལ་འཁོར་ཆེན་པོའོ། །དེ་ནས་རྡོ་རྗེའི་དཀྱིལ་འཁོར་དུ། རྡོ་རྗེ་འདོད་པའི་ཁྲོ་བོ་ལ་སོགས་པ་ཕྱག་རྒྱ་ཇི་ལྟ་བ་བཞིན་དུ་བྲི་སྟེ། ཞེས་པས། རྡོ་རྗེའི་དཀྱིལ་འཁོར་རོ། །རྡོ་རྗེ་ཕྲེང་བ་བགྲང་བ་ལ་སོགས་པ་ལྟར་བཞིན་དུ་བྲིས་ལ། ཞེས་བཤད་པ། རྡོ་རྗེའི་དཀྱིལ་འཁོར་རོ། །དེ་ནས་དམ་ཚིག་དཀྱིལ་འཁོར་ཏེ། དཀྱིལ་འཁོར་ཆེན་པོའི་སྲད་བུས་ཐིག་བཏབ་སྟེ། དེ་ནས་ལྷ་མོ་རྣམས་བྲིས་ལ།དེའི་དབུས་སུ་བཅོམ་ལྡན་འདས་ཇི་ལྟ་བ་བཞིན་དུ་བཞག་ནས་ཞེས་གསུངས་་་་་་པས། དབུས་སུ་ཕྱག་རྡོར་སྔར་དང་འདྲ།ཕྱོགས་བཞིའི་ལྷ་བཞི་པོ་རྡོ་རྗེ་གཞུ་འགེངས་མ། རྡོ་རྗེ་དགའ་བ་མོ་དང་། མཛའ་བའི་རྡོ་རྗེ་མ་དང་། སྙེམས་མ་དང་བཞི།སྐུ་མདོག་ཕྱག་མཚན་སྔར་དང་འདྲ་བ་བྱའོ།།དེ་ནས་གྲ་དང་སྒོར་ཡང་རང་གི་ལྷ་མོ་ཞེས་བཤད་པས། སྒོ་བ་རྣམས་ཀྱང་ལྷ་མོར་བྲི་སྟེ། དམ་ཚིག་གི་དཀྱིལ་འཁོར་རོ། །དེ་ནས་ལས་ཀྱི་དཀྱིལ་འཁོར་དེ་བཞིན་དུ་བྲིས་282

ནས་ཉིད་ཀྱི་སྐུའམ།མཚན་མ་གཞག་གོ །ཞེས་པས་དཀྱིལ་འཁོར་སྔར་བཞིན་བྲིས་ནས། ལྷའི་སྐུའམ། ཕྱག་མཚན་བྲིས་པའམ། བརྐོས་པའམ། ལུགས་མ་སོགས་བཞག་པ་ལས་ཀྱི་དཀྱིལ་འཁོར་ཏེ།ཕྱག་ན་རྡོ་རྗེའི་དཀྱིལ་འཁོར་རོ། །རྒྱུད་ལས་དཀྱིལ་འཁོར་ཆེན་པོ་དམ་པ་སྟེ། །འཇིག་རྟེན་གསུམ་རྒྱལ་ཚུལ་བཞིན་དུ།།ཕྱི་ཡི་དཀྱིལ་འཁོར་བྲི་བར་བྱ།།ཞེས་པས་ཕྱིའི་དཀྱིལ་འཁོར་སྔར་བཤད་པའི་འཇིག་རྟེན་གསུམ་རྒྱལ་གྱི་དཀྱིལ་འཁོར་གྱི་རི་རབ་ཀྱི་ཕྱི་རོལ་་་་་པའི་མཚོ་བདུན་མན་ཆད་སྔར་ཇི་ལྟ་བ་བཞིན་དུ་བྱའོ། །དེ་དབུས་སྲད་བུ་མཉམ་པ་རུ། །གྲ་བཞི་པ་རུ་གདབ་པ་རུ། །གཉིས་པའི་གྲ་ནི་སྒོར་བསྟན་ཏེ། །དཀྱིལ་འཁོར་མཆོག་ནི་བྲི་བར་བྱ། །དཀྱིལ་འཁོར་བརྒྱད་ཀྱི་ཚུལ་དུ་སྟེ།དབུས་སུ་ཐིག་ནི་བཞིར་ཡང་བྲི།།ཞེས་པས་སྔར་རི་རབ་ཀྱི་སྟེང་དུ་འཁོར་ལོ་རྩིབས་བརྒྱད་ཐ་མ་ཚོན་སྣ་ལྔས་བསྐོར་བ་འབྲི་བའི་དོད་པོར། ཟུར་སྒོའི་ཐད་སྐར་དཀྱིལ་འཁོར་གྱི་ཟུར་གཏོད་པའི་རི་མོ་གྲུ་བཞི་མཉམ་པ། དེའི་ནང་དུ་ཆ་ཆུང་གཅིག་དོར་ནས།ཡང་དེ་དང་མཉམ་པའི་ཐིག་སྟེ།པད་སུམའི་གདུང་ཐིག་གོ ་།དེའི་ནང་དུ་ཐིག་བཞི་བཏབ་པས་ལེ་ཚེ་དགུའི་ཐིག་པད་མའི་གདུང་ལ་རེག་པར་བཏབ་པ་ནི།པད་མའི་ཀ་བ་བརྒྱད་ཀྱི་ཐིག་གོ།པད་མའི་ཀ་བ་དང་གདུང་ལ་ཡང་པད་མའི་མཚན་མས་མཚན་པའོ། །ཚོན་རྩི་དམར་པོ་དག་གིས་ནི། །པད་མ་འདབ་བརྒྱད་བྲི་བར་བྱ། །ཞེས་པས་ལེ་ཚེ་དགུའི་དབུས་པད་མའི་ལྟེ་བ་དང་། ཕྱོགས་ཀྱི་ལེ་ཚེ་བརྒྱད་འདབ་མ་བརྒྱད་ཀྱི་ཚུལ་དུ་ཚོན་རྩི་དམ་ར་པོ་བྲི་བར་བྱའོ། །དེ་ཡི་སྙིང་པོའི་དབུས་སུ་ནི། །འཇིག་རྟེན་མགོན་པོ་བཞུགས་པར་བྱ།།འདབ་མ་རྣམས་ཀྱི་སྟེང་རྣམས་སུ། །སངས་རྒྱས་ཆ་ལུགས་བྲི་བར་བྱ། །ཞེས་པས་པད་མའི་ལྟེ་བར་སྤྱན་རས་283

གཟིགས་དབང་ཕྱུག་སྐུ་མདོག་ཕྱག་མཚན་སྔར་བཤད་པ་བཞིན་བྲི། འདབ་མ་བརྒྱད་ལ་སངས་རྒྱས་ཆ་ལུགས།ཕྱོགས་བཞི་མཚམས་བཞི་ལ་སྤྲུལ་པའི་སྐུ་གཟུགས་སུ་བྲི་བར་བྱའོ། །དེ་ཕན་ཆད་འཇིག་རྟེན་གསུམ་རྒྱལ་བཞིན་དུ་བྲི་སྟེ། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་པོ་པད་མ་ཞེས་བྱའོ། །པད་མའི་དཀྱིལ་འཁོར་དེ་བཞིན་དུ་བྲིས་ལ་དབུས་ཀྱི་སྙིང་པོ་ལ་འདུག་ནས་དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་ལ་པད་མ་་་་་འདབ་མ་ཁ་འབྱེད་པའི་ཚུལ་གྱིས་བལྟ་ཞིང་། སྟོང་ཕྲག་བརྒྱ་བཟླས་ཏེ་པད་མའི་དཀྱིལ་འཁོར་རོ། །དཀྱིལ་འཁོར་དེ་བཞིན་དུ་བྱས་ལ་དེའི་དབུས་སུ་པད་མ་སྟོང་བཞག་སྟེ། པད་མ་རེ་རེ་ཞིང་བཟང་པོ་རེ་ཐང་རེ་བཅོམ་ལྡན་འདས་ལ་པད་མ་སྟོང་དབུལ་ཏེ། དམ་ཚིག་གི་དཀྱིལ་འཁོར་རོ། །ལས་ཀྱི་དཀྱིལ་འཁོར་དེ་བཞིན་དུ་བྲིས་ལ་མཆོད་པ་བཞིས་མཆོད་དོ། །ལས་ཀྱི་དཀྱིལ་འཁོར་ཏེ། སྤྱན་རས་གཟིགས་ཀྱི་དཀྱིལ་འཁོར་རོ། །རྡོ་རྗེའི་དཀྱིལ་འཁོར་ཚུལ་བཞིན་ཏེ། །རྡོ་རྗེ་རིན་ཆེན་མཉམ་ལྡན་ཞིང་། །གྲ་བརྒྱད་ཤིན་ཏུ་མཉམ་པར་བྱ། །རིན་ཆེན་ཀུན་དང་ལྡན་པར་བྱ། །ཞེས་པས། ཕྱིའི་དཀྱིལ་འཁོར་རོལ་པའི་མཚོ་བདུན་ལ་སོགས་སྔར་བཞིན་དུ་བྲིས་ལ། ནང་གི་འཁོར་ལོ་རྩིབས་བརྒྱད་ཀྱི་དོད་པོར་ཐིག་བཞི་བཏབ་པས་ལེ་ཚེ་དགུ་གཞན་དང་་་་་འདྲ་བར་བྱས་ཏེ། ཐིག་བཞི་ནི། རིན་པོ་ཆེའི་ཀ་བ་བརྒྱད། དེའི་ཕྱི་ནས་ཟླུམ་སྐོར་ནི། རིན་པོ་ཆེའི་གདུང་སྟེ། ལེ་ཚེ་བརྒྱད་པོ་རིན་པོ་ཆེ་ཆ་དགུ་པའི་རྣམ་པར་བྱ། ཀ་བ་ལ་རིན་པོ་ཆེས་མཚན་པ་དང་། གདུང་ལ་རིན་པོ་ཆེའི་ཕྲེང་བས་བསྐོར་བར་བྱའོ། །དེ་ནས་དཀྱིལ་འཁོར་གྱི་དབུས་སུ་ནམ་མཁའི་སྙིང་པོའི་ཆ་ལུགས་བཞག་སྟེ། དེའི་ཐད་འཁོར་ཀུན་ཏུ་ཕྱག་ན་རྡོ་རྗེ་ལ་སོགས་པ་284

སྐྱེས་བུ་དམ་པ་བརྒྱད་གཞག་པར་བྱའོ། །ཞེས་པས་དབུས་སུ་ནམ་མཁའི་སྙིང་པོ། ཕྱོགས་མཚམས་སུ་ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་བརྒྱད་དགོད་དོ། །འདིར་འགྲེལ་པར་ནམ་མཁའི་སྙིང་པོ་དང་རྣམ་སྣང་གོ་བརྗེས་ཏེ། ནམ་མཁའི་སྙིང་པོའི་གནས་སུ་རྣམ་སྣང་གཞག་ཅེས་པ་འཐད་དེ། ཡོ་གའི་ལུགས་ལ་གཙོ་བོ་འཕོ་བ་ན། སེམས་དཔའི་གནས་སུ་རྣམ་སྣང་འགྲོ་བ་མེད་ཅིང་། དཔལ་མཆོག་ཏུ་སེམས་དཔའ་བརྒྱད་པོ་གཙོ་བོ་འཕོ་ན། རང་གི་གནས་སུ་རང་གཉིས་པ་རེ་འགོད་པར་བཤད་པའི་ཕྱིར་རོ། །གཞན་ཐམས་ཅད་དཀྱིལ་འཁོར་ཆེན་པོ་བཞིན་དུ་བྱས་པ་ནི། ནམ་མཁའི་སྙིང་པོའི་དཀྱིལ་འཁོར། དེ་ནས་རྡོ་རྗེ་རིན་པོ་ཆེའི་དཀྱིལ་འཁོར་འབྱུང་སྟེ།རྡོ་རྗེ་རིན་པོ་ཆེ་དབུས་སུ་བྲིས་ལ་ཞེས་པས། དཀྱིལ་འཁོར་སྔར་བཞིན་བྲིས་ལ་དབུས་སུ་རྡོ་རྗེ་རིན་པོ་ཆེ་བྲི་སྟེ། རིན་པོ་ཆེའི་དཀྱིལ་འཁོར་རོ། །དམ་ཚིག་གི་དཀྱིལ་འཁོར་ཏེ་ནམ་མཁའི་སྙིང་པོའི་ཆ་ལུགས་བྲིས་ལ། སྤྱན་སྔར་ནོར་དང་གསེར་དང་རིན་པོ་ཆེ་དང་མུ་ཏིག་དང་ནོར་བུ་རིན་པོ་ཆེ་ལ་སོགས་པ་གང་ཡང་རུང་བ་གཞག་ཅེས་པ་དམ་ཚིག་གི་དཀྱིལ་འཁོར་རོ། །ལས་ཀྱི་དཀྱིལ་འཁོར་བྲིས་ལ་དེ་བཞིན་གཤེགས་པ་རྒྱན་ཐམས་ཅད་ཀྱིས་བརྒྱན་་་་་་་པར་བྱ། ཞེས་པ་དཀྱིལ་འཁོར་སྔར་བཞིན་བྲིས་ལ།
 དབུས་སུ་རྣམ་སྣང་རྒྱན་ཐར་ས་ཅད་ཀྱིས་བརྒྱན་པ་བྲིས་ཏེ། ལས་ཀྱི་དཀྱིལ་འཁོར་ཏེ། ནམ་མཁའི་སྙིང་པོའི་དཀྱིལ་འཁོར་རོ། ། ་རྒྱུད་ལས་དཀྱིལ་འཁོར་ཆེན་པོ་དམ་པ་སྟེ། རྡོ་རྗེའི་དཀྱིལ་འཁོར་འདྲ་བ་ནི། །རྡོ་རྗེ་ཁུ་ཚུར་ཞེས་གསུངས་སོ། །ཞེས་པས། ཕྱིའི་རྡོ་རྗེའི་དཀྱིལ་འཁོར་ཆུ་མན་ཆད་འདྲ་བ་ལ་ནང་གི་འཁོར་ལོ་རྩིབས་བརྒྱད་ཀྱི་དོད་པོར་་་་285

ཐིག་བཞི་བཏབ་པས་ལེ་ཚེ་དགུ་བྱས་ལ། དེ་ཡི་དབུས་སུ་སེམས་ཆེན་པོ། །རྡོ་རྗེ་ཁུ་ཚུར་བཞག་པར་བྱ། །རྡོ་རྗེ་ཁུ་ཚུར་རྡོ་རྗེར་བཅས། །ལག་པ་གཉིས་ནི་འཚིར་བར་བྱ། །ཞེས་པས་དབུས་སུ་རྡོ་རྗེ་ཁུ་ཚུར་སྐུ་མདོག་སེར་པོ་ཕྱག་གཉིས་རྡོ་རྗེ་ཁུ་ཚུར་གྱིས་རྡོ་རྗེ་་རྩེ་ལྔ་པ་བཙིར་བའི་ཚུལ་གྱིས་བསྣམས་པ་་་་་་བྲིའོ། །དེ་ཡི་ངོས་རྣམས་ཐམས་ཅད་དུ། སངས་རྒྱས་གཟུགས་རྣམས་གཞག་པར་བྱ། །ཞེས་པས། ཕྱོགས་བཞིར་མི་བསྐྱོད་པ་ལ་སོགས་པ་བཞི་བྲིའོ། །དེ་དག་གི་ནི་གྲ་ཀུན་དུ། །བྱང་ཆུབ་སེམས་དཔའ་ཀུན་བྲིའོ། །ཞེས་པས། གྲ་བཞིར་ཕྱག་རྡོར་དང་། ནམ་མཁའི་སྙིང་པོ་དང་། སྤྱན་རས་གཟིགས་དང་།སྣ་ཚོགས་རྡོ་རྗེ་བསྣམས་པའི་ནམ་མཁའི་མཛོད་རྣམས་བྲིའོ། །དམ་ཚིག་གི་ཁུ་ཚུར་གྱི་དཀྱིལ་འཁོར་ཆེན་པོའོ། །དཀྱིལ་འཁོར་ཆེན་པོའི་ཚུལ་བཞིན་དུ།དཀྱིལ་འཁོར་ཐམས་ཅད་ཡང་དག་བྲི། །དེ་ཡི་དབུས་སུ་ཅི་རིགས་པར། ་།སངས་རྒྱས་སྐུ་ལུས་གཞག་པར་བྱ།།ཐམས་ཅད་རྒྱན་གྱིས་བརྒྱན་པ་ཡིས།།རྡོ་རྗེ་ཁུ་ཚུར་ཀུན་འཛིན་པའོ། །དེ་ཡི་ངོས་ནི་ཐམས་ཅད་དུ། ཕྱག་རྒྱ་བཞི་ནི་བྲི་བར་བྱ། །ཟླ་བའི་དཀྱིལ་འཁོར་དབུས་རྣམས་སུ། །རྡོ་རྗེ་རིན་ཆེན་ཡང་དེ་བཞིན། །དེ་བཞིན་རྡོ་རྗེ་པད་མའི་དབུས། །རྡོ་རྗེ་རྒྱ་གྲམ་བྲི་བར་བྱ། །གྲ་ཡི་ཕྱོགས་རྣམས་ཐམས་ཅད་དུ། །མཆོད་པ་རྣམ་བཞི་བྲི་བར་བྱ། །ཞེས་པས་དཀྱིལ་འཁོར་སྔར་བཞིན་བྲིས་ལ། དེའི་དབུས་སུ་རྣམ་སྣང་རྡོ་རྗེ་ཁུ་ཚུར་གྱིས་ཕྱག་རྒྱ་འཛིན་པ་བྲིའོ། །དེའི་ཕྱོགས་བཞིར་ཟླ་བའི་དཀྱིལ་འཁོར་ལ་རྡོ་རྗེ་དང་རིན་པོ་ཆེ་དང་པད་མ་དང་སྣ་ཚོགས་རྡོ་རྗེ་བྲིའོ། །གྲ་བཞིར་དུས་བཞིའི་མཆོད་པའི་ལྷ་མོ་རྣམས་བྲི་བར་བྱ་སྟེ།ཕྱག་རྒྱའི་དཀྱིལ་འཁོར་རོ།།དེ་ནས་དམ་ཚིག་གི་དཀྱིལ་འཁོར་འབྱུང་སྟེ།དེ་བཞིན་དུ་མཚན་མ་བཞག་ནས་286 ་

ཞེས་པས། དཀྱིལ་འཁོར་སྔར་བཞིན་དུ་བྲིས་ལ། ལྷ་རྣམས་ཀྱི་གནས་སུ་སོ་སོའི་ཕྱག་མཚན་གཞག་པར་བྱ་སྟེ། དམ་ཚིག་གི་དཀྱིལ་འཁོར་རོ། །དེ་ནས་ལས་ཀྱི་དཀྱིལ་འཁོར་འབྱུང་སྟེ། དཀྱིལ་འཁོར་དེ་བཞིན་དུ་བྲིས་ལ་བཅོམ་ལྡན་འདས་རྡོ་རྗེ་ཁུ་ཚུར་གྱི་སྤྱན་སྔ་ར་ཕྱག་རྒྱའི་ལས་བསླབ་བོ། །ལས་ཀྱི་དཀྱིལ་འཁོར་རོ། །རྡོ་རྗེ་ཁུ་ཚུར་གྱི་དཀྱིལ་འཁོར་རོ། །རྒྱུད་ལས། འཁོར་ལོའི་དཀྱིལ་འཁོར་ཡར་གྱི་ངོའི་ཚེས་བཅུ་བཞིའམ། བཅོ་ལྔ་ལ་བྲིས་ཏེ། དེའི་དབུས་ཀྱི་ལྟེ་བར་འཇམ་དཔལ་བཞུགས་པར་བྱའོ། །རྡོ་རྗེ་རལ་གྲི་དང་།གླེགས་བམ་ཐོགས་པར་བྱས་ལ། དེའི་ཐད་འཁོར་ཐམས་ཅད་དུ་ཡི་གེ་ཨ་ར་པ་ཙ་ན་ལ་སོགས་པའི་ཕྲེང་བ་བྲི་བར་བྱའོ།།ཞེས་པའི་དཀྱིལ་འཁོར་ཆེན་པོ།རི་རབ་ཀྱི་རྩེ་མོར་དཀྱིལ་འཁོར་སྐུམ་པོ་འཁོར་ལོ་དང་འདྲ་བ་དང་།དེའི་ཕྱི་ནས་མཚོ་བདུན་ལ་སོགས་པ་སྔར་དཀྱིལ་འཁོར་ཇི་ལྟ་བ་བཞིན་དུ་བྲིས་ལ།དེའི་དབུས་ཀྱི་རྣམ་སྣང་གི་གནས་སུ་འཕགས་པ་འཇམ་དཔལ་སྐུ་མདོག་་་་་་དམར་སེར།ཕྱག་གཡས་ན་རྡོ་རྗེ་རལ་གྲི་ཐོགས་པ། གཡོན་ན་ཤེས་རབ་ཀྱི་ཕ་རོལ་དུ་ཕྱིན་པའི་གླེགས་བམ་བསྣམས་པའོ། །དེའི་དྲུང་ཁོ་ར་ཁོར་ལུག་ཏུ་ཨ་ར་པ་ཙ་ན་ཡི་གེ་ལྔ་པོ་ཁ་དོག་དམར་པོ། མིག་མཉམ་དུ་འཁོར་བ་བྲི། སོགས་ཀྱི་སྒྲས། ཨ་ཞེས་བྱ་བ་ནི། འདོད་པའོ། །ར་ཞེས་ཞེས་བྱ་བ་ནི། ཆགས་པའོ། །པ་ཞེས་བྱ་བ་ནི།དོན་དམ་པའོ། །ཙ་ཞེས་བྱ་ནི།སྤྱོད་པའོ།།ན་ཞེས་བྱ་བ་ནི།།རང་བཞིན་མེད་པའོ། །ཞེས་པ་བྲིའོ། །ནམ་མཁའི་སྙིང་པོའི་སར་ནི། འཇམ་དཔལ་བཞུགས་པར་བྱའོ།།ཞེས་འགྲེལ་པར་བཤད་དེ།སྔར་གྱི་དཔལ་མཆོག་གི་རིགས་པས་འཇམ་དཔལ་གྱི་གནས་སུ་འཇམ་དཔལ་དང་། གཞན་རྣམས་སྔར་བཞིན་དུ་རིགས་སོ།།འཇམ་དཔལ་གྱི་དཀྱིལ་འཁོར་ཆེན་པོའོ། །དེ་ནས་287

རལ་གྲིའི་དཀྱིལ་འཁོར་འབྱུང་སྟེ། །དེ་བཞིན་དུ་རྡོ་རྗེའི་དཀྱིལ་འཁོར་བྲིས་ལ། དེའི་དབུས་སུ་རལ་གྲི་བཞག་སྟེ་ཞེས་པས། དཀྱིལ་འཁོར་སྔར་བཞིན་བྲིས་ལ། དེའི་དབུས་སུ་རལ་གྲི་བཞག་སྟེ། མཚན་ཐོག་ཐག་ཏུ་སྒྲུབ་པར་བྱེད་པ་ནི། རལ་གྲིའི་དཀྱིལ་འཁོར་རོ། །དམ་ཚིག་གི་དཀྱིལ་འཁོར་ནི། དཀྱིལ་འཁོར་ཆེན་པོ་ཚུལ་བཞིན་དུ་བྲིས་ལ་ཞེས་པས། དཀྱིལ་འཁོར་སྔར་བཞིན་དུ་བྲིས་ནས་སྒྲུབ་པ་བྱེད་པའོ། །དམ་ཚིག་གི་དཀྱིལ་འཁོར་རོ། །ལས་ཀྱི་དཀྱིལ་འཁོར་ནི། དེ་ནས་ལས་ཀྱི་དཀྱིལ་འཁོར་འབྱུང་སྟེ། ཤེས་རབ་ཀྱི་ཕ་རོལ་དུ་ཕྱིན་པ་དཀྱིལ་འཁོར་གྱི་དབུས་སུ་བཞག་སྟེ། མཆོད་པ་བཞིས་མཆོད་དོ། །ཞེས་པས་དཀྱིལ་འཁོར་སྔར་བཞིན་བྲིས་ལ། དེའི་དབུས་སུ་ཤེར་ཕྱིན་གྱི་གླེགས་བམ་བཞག་སྟེ། མཆོད་པ་བཞི་བྱེད་པའོ། །ལས་ཀྱི་དཀྱིལ་འཁོར་ཏེ།འཇམ་དཔལ་གྱི་དཀྱིལ་འཁོར་རོ། །རྒྱུད་ལས། རྡོ་རྗེ་འཁོར་ལོ་བཞིན་བྲིས་ལ། །ཞེས་པས་དཀྱིལ་འཁོར་སྔར་གྱི་དཀྱིལ་འཁོར་ཆེན་པོ་བཞིན་དུ་བྲིས་ལ།རྡོ་རྗེ་འཁོར་ལོ་བདག་ཆེ་བ། །རང་གི་ལག་ན་ཕྱག་རྒྱ་ཐོགས།།དེ་ཡི་དབུས་སུ་གཞག་པར་བྱ། །ཞེས་པས་དབུས་སུ་བྱང་སེམས་རྡོ་རྗེ་འཁོར་ལོ་ཕྱག་གཡས་འཁོར་ལོ་རྩིབས་བརྒྱད་པ་བསྣམས་པའམ། ཡང་ན་རང་གི་དམ་ཚིག་གི་ཕྱག་རྒྱ་འཆིང་བ། འོད་ཀྱི་དཀྱིལ་འཁོར་གྱི་དབུས་སུ་བཞུགས་པར་བྱའོ། །དེ་ཡི་ཐད་འཁོར་ཐམས་ཅད་དུ། །རིགས་ཀྱི་དཀྱིལ་འཁོར་ཚོགས་རྣམས་བྲིས། །དེ་ཡང་སེམས་ཅན་ཆེན་པོ་རྣམས།།དེ་དག་ཉིད་ཀྱིས་ལེགས་པར་བྲི། །ཞེས་པས་རྡོ་རྗེ་འཁོར་ལོའི་ཤར་ལ་སོགས་པའི་ཕྱོགས་བཞིར་མི་བསྐྱོད་པ་ལ་སོགས་་་་་པའི་སངས་རྒྱས་བཞི་དང་། བྱང་ཤར་དུ་རྡོར་སེམས། ལྷོ་ཤར་དུ་ནམ་སྙིང་།ལྷོ་ནུབ་ཏུ་སྤྱན་རས་གཟིགས། ནུབ་བྱང་དུ་རྡོ་རྗེ་ཁུ་ཚུར་བྲི། གཞན་ཐམས་288 ་

ཅད་སྔ་མ་བཞིན་ཏེ། རྡོ་རྗེ་འཁོར་ལོ་ཞེས་བྱ་བའི་དཀྱིལ་འཁོར་ཆེན་པོའོ། །རྡོ་རྗེ་འཁོར་ལོའི་དབུས་སུ་རྡོ་རྗེ་བྲི་སྟེ། ཞེས་པས་དཀྱིལ་འཁོར་སྔར་བཞིན་དུ་བྲིས་ལ། དེའི་དབུས་སུ་རྡོ་རྗེ་རྩེ་ལྔ་པ་བྲིས་པ་ནི། རྡོ་རྗེའི་དཀྱིལ་འཁོར་རོ།དཀྱིལ་འཁོར་དེ་བཞིན་དུ་བྲིས་ལ་མཚན་མ་གཞག་སྟེ། ཞེས་པས་དཀྱིལ་འཁོར་སྔར་བཞིན་དུ་བྲིས་ལ། དབུས་སུ་འཁོར་ལོ། གཞན་རྣམས་སུ་རང་རང་གི་མཚན་མ་གཞག་པར་བྱ་སྟེ། དམ་ཚིག་གི་དཀྱིལ་འཁོར་རོ། །དཀྱིལ་འཁོར་བྲིས་པ་དེ་ཉིད་དུ། །ཕྱག་རྒྱ་ཤེས་པས་སྒྲུབ་པའི་ཕྱིར། །ཞེས་པས་དཀྱིལ་འཁོར་སྔར་བཞིན་བྲིས་ཏེ། དེར་བཞུགས་ནས་ཞི་རྒྱས་ལ་སོགས་པའི་ལས་སྒྲུབ་པ་ལས་ཀྱི་དཀྱིལ་འཁོར་ཏེ། རྡོ་རྗེ་འཁོར་ལོའི་དཀྱིལ་འཁོར་རོ། །རྒྱུད་ལས། རྡོ་རྗེ་འཁོར་ལོ་བཞིན་དུ་བྲི། །དེ་ཡི་དབུས་སུ་ནོར་ཆེན་ཏེ། །ནམ་མཁའ་དང་པོར་བཞུགས་པར་བྱ། །ཞེས་པའི་དཀྱིལ་འཁོར་སྔར་བཞིན་དུ་བྲིས་ལ། དབུས་སུ་བྱང་ཆུབ་སེམས་དཔའ་ནམ་མཁའ་མཛོད། དེའི་ཕྱོགས་བཞིར་མི་བསྐྱོད་པ་ལ་སོགས་པ་བཞི། མཚམས་བཞིར་རྡོ་རྗེ་སེམས་སོགས་བྱང་སེམས་བཞི། གཞན་རྣམས་སྔར་བཞིན་བྲིས་པ་ནི། དཀྱིལ་འཁོར་ཆེན་པོའོ། །དེ་ནས་ནམ་མཁའི་དཀྱིལ་འཁོར་ཏེ། ཡིད་ཀྱིས་དཀྱིལ་འཁོར་བྲིས་ལ།ཞེས་པས། དཀྱིལ་འཁོར་དེ་ཉིད་ཡིད་ཀྱིས་བྲིས་ནས་སྒྲུབ་པ་ནི། རྡོ་རྗེའི་དཀྱིལ་འཁོར་རོ། །དཀྱིལ་འཁོར་སྔར་བཞིན་བྲིས་ནས་དམ་ཚིག་བརྗོད་པ་ནི།དམ་ཚིག་གི་དཀྱིལ་འཁོར་རོ། །སློབ་མ་ནམ་མཁའ་ལ་ཡིད་ཀྱིས་དཀྱིལ་འཁོར་འབྲི་བར་བཅུག་ནས། དེར་ཡིད་ཀྱིས་མཆོད་པ་སློབ་པ། ལས་ཀྱི་དཀྱིལ་འཁོར་ཏེ། ནམ་མཁའ་མཛོད་ཀྱི་དཀྱིལ་འཁོར་རོ། །འདི་དཀྱིལ་འཁོར་གྱི་བཀོད་པ་བརྩམས་པའི་འཕྲོ་ལ་ཅུང་ཟད་ལུས་པ། ལྷ་འབུམ་གྱི་ཟླ་ལ་བཞུགས་རྒྱུ་གལ་ཅན་ཡིན་ནོ།།་ 289

ག་། །མཚན་བརྗོད་ཀྱི་དཀྱིལ་འཁོར་གྱི་བཀོད་པ་བཞུགས་སོ། །ན་མོ་མ་་སྟོ་ཥཱ་ཡ།།སངས་རྒྱས་ཐོག་མ་ཐ་མ་མེད།།དང་པོའི་སངས་རྒྱས་རིགས་མེད་པ། །ཀུན་ནས་དང་བས་ཕྱག་འཚལ་ནས། །དེ་ཡི་དཀྱིལ་འཁོར་བཤད་པར་བྱ། །འདིར་དེ་ཉིད་བསྡུས་པའི་རྒྱུད་ཀྱི་དུམ་བུ་ལས་འཕྲོས་ཤིང་། དེ་དང་ཆ་མཐུན་པ་མཚན་ཡང་དག་པར་བརྗོད་པ་རྣལ་འབྱོར་གྱི་རྒྱུད་དུ་དགོངས་པ་བཀྲལ་བའི་ལུགས་ལ་བཞི་སྟེ། སློབ་དཔོན་འཇམ་དཔལ་གྲགས་པས་མཛད་པའི་འགྲེལ་ཆེན་གྱི་རྗེས་སུ་འབྲངས་ནས་་་་ནམ་མཁའ་དྲི་མ་མེད་པ།ཤིན་ཏུ་རྣམ་པར་དག་པ།ཆོས་ཀྱི་དབྱིངས་ཀྱི་སྙིང་པོ་ཞེས་བྱ་བའི་དཀྱིལ་འཁོར་ཆེན་པོ་དང་། སློབ་དཔོན་དཔལ་ལྡན་བྱང་ཆུབ་མཆོག་གིས་མཛད་པའི་འགྲེལ་པ་བར་པའི་རྗེས་སུ་འབྲངས་པ་གསང་ལྡན་གྱི་དཀྱིལ་འཁོར་དང་། སློབ་དཔོན་འཇམ་དཔལ་བཤེས་གཉེན་གྱིས་མཛད་པའི་འགྲེལ་ཆུང་གི་རྗེས་སུ་འབྲངས་པ་ནམ་མཁའ་དྲི་མེད་ཆུང་བའི་དཀྱིལ་འཁོར་དང་། སློབ་དཔོན་ཨ་ཝ་དྷཱུ་ཏི་པས་མཛད་པའི་འགྲེལ་ཆུང་གི་རྗེས་སུ་འབྲངས་པ་སྒྱུ་འཕྲུལ་དྲ་བའི་དཀྱིལ་འཁོར་རོ། །དང་པོ་ལ། དཀྱིལ་འཁོར་ཆེན་པོའི་བཀོད་པ་ལས་ཆ་བཅུར་གསུངས་པ་ལྟར་ན། ངོས་རེར་ཆ་ཆེན་བཅུ་བཅུ། ཁམས་གསུམ་རྣམ་རྒྱལ་ལས་ཆ་དགུར་གསུངས་པ་ལྟར་ན།ངོས་རེར་ཆ་ཆེན་དགུ་དགུར་བྱས་ལ། དང་པོ་ལྟར་ན། ཕྱི་རུ་ཆ་ཆེན་གཉིས་གཉིས་བཞག །ཕྱི་མ་ལྟར་ན་ཕྱི་རུ་ཆ་ཆེན་རེ་རེ་བཞག་ལ་ཚངས་ཟུར་གྱི་ཐིག་290

གདབ། ཚངས་ཇིག་གི་ཕྱེད་ནས་རྡོ་རྗེ་རིགས་ཀྱི་དཀྱིལ་འཁོར་གྱི་རྩ་བའི་ཐིག་ཟླུམ་པོའོ། །དེའི་བྱེད་ཆོས་དཀྱིལ་གྱིའོ། །དེའི་བྱེད་གཟུངས་དཀྱིལ་གྱིའོ། །དེའི་ཕྱེད་རྩ་བའི་དཀྱིལ་འཁོར་གྱི་རྩ་ཐིག་སྟེ། དེ་གསུམ་ནི། གྲུ་བཞིའོ། །དེ་རྣམས་ཀྱི་སྒོ་ནི། འཁོར་ལོའི་བརྒྱད་ཆ་སྟེ། སྒོ་ཁྱུད་སྒོའི་བྱེད་དུ་བྱས་པ་ནི། ཕྱི་ལ་དགོངས་ཀྱི། ནང་ལ་བྱས་ན།སྒོ་དང་སྒོ་ཁྱུད་མཚམས་སུ་རྡོ་རྗེ་རིན་ཆེན་ཕྱིར་བྲི་ས་མེད་པར་འགྱུར་བའི་ཕྱིར་རོ། །སྒོ་འགྲམ་དང་སྒོ་ལོགས་དང་ལྷའི་སྣམ་བུ་དང་ཁྱམས་ནི། སྒོའི་ཕྱེད་ཀྱི་ཚད་དོ། །རྟ་བབས་ནི།སྒོ་ལས་སུམ་འགྱུར་ནི། ངས་སུ་རྩིག་པའི་ལུགས་ཏེ། དེའི་ཕྱིར་སྒོ་ལོགས་ཀྱི་ཕྱིའི་མུན་སྣམ་མེད་པའོ། །གྲུ་བཞིར་བགྱི་ཞིང་སྒོ་བཞི་དང་།རྟ་བབས་བཞིས་ནི་རྣམ་པར་བརྒྱན། ཐིག་བཞི་དང་ནི་ལྡན་གྱུར་པ། དར་དང་མེ་ཏོག་ཕྲེང་བས་བརྒྱན། །གྲ་ཡི་ཕྱོགས་ནི་ཐམས་ཅད་དང་།སྒོ་ཁྱུད་ཀྱི་ནི་མཚམས་རྣམས་སུ། །རྡོ་རྗེ་རིན་ཆེན་སྤྲས་པར་ནི། །དཀྱིལ་འཁོར་ཕྱི་རིམ་ཐིག་གདབ་པོ། །ཞེས་གསུངས་པ་ནི། ཁ་ཅིག །རྡོ་རྗེ་རིགས་ཀྱི་དཀྱིལ་འཁོར་ལ་འདོད་པ་མི་ ་འཐད་དེ། དེའི་ཡང་ཕྱི་རོལ་བྲི་བྱ་བ། །ཕྱི་རོལ་རྡོ་རྗེ་རིགས་ཀྱི་གནས། །ཟླུམ་ཞིང་ཀུན་ཏུ་བཟང་བ་དང་། །སྒོ་བཞི་ཤིན་ཏུ་མཛེས་པར་ཡང་། །ཞེས་ཟླུམ་པོར་གསུངས་པའི་ཕྱིར་རོ། །ཁ་ཅིག །ནང་གི་དཀྱིལ་འཁོར་ལ་འདོད་པ་མི་འཐད་དེ། ནང་གི་དཀྱིལ་འཁོར་ནི། ཟུར་བཞི་པ་ལ་རྟ་བབས་མེད་པར་ལེགས་པར་ཐིག་གདབ་ནས་ཞེས་རྟ་བབས་མེད་པར་བཤད་པ་དང་འགལ་བའི་ཕྱིར་རོ། །དེས་ན་རྡོ་རྗེ་དབྱིངས་དང་བསྟུན་ན།གཟུངས་དཀྱིལ་ལ་སྦྱོར་དགོས་པར་སྣང་ནའང་། དཀྱིལ་འཁོར་མཆོག་ནི་གཉིས་པ་རུ། །ཟུར་བཞི་པ་ལ་སྒོ་བཞི་པ། །ཞེས་གསུངས་པ་དང་ཟློས་ཤིང་། དཀྱིལ་འཁོར་གསུམ་པའི་291

མཚན་ཉིད་མ་བསྟན་པའི་སྐྱོན་དུ་འགྱུར་བའི་ཕྱིར། ཚིག་འདི་ཆོས་དཀྱིལ་གྱི་མཚན་ཉིད་དུ་རིགས་སོ། །གཟུངས་དཀྱིལ་ལས་དཀྱིལ་གཉིས་ལ་རྟ་བབས་ཡོད་མེད་ཀྱི་གསལ་ཁ་མ་གསུངས་ཤིང་། བླ་མ་གོང་མ་དག་རྩ་དཀྱིལ་ལ་རྟ་བབས་མེད་པའི་དམིགས་བསལ་བྱུང་བས་གཞན་གསུམ་ལ་དོན་གྱིས་ཡོད་་་་པར་བསྟན་གསུང་ངོ་། །དེ་ཡི་རིམ་པས་ནང་ཞུགས་ལ། འཁོར་ལོ་འདྲ་བར་རྡོ་རྗེ་ཡི། །ཐིག་གིས་ཡོངས་སུ་བསྐོར་བར་བྱ། །ཀ་བ་བརྒྱད་ཀྱིས་མཛེས་བགྱིས་པར། །རྡོ་རྗེ་ཀ་བའི་ནང་ལོགས་སུ། །ཟླ་བའི་དཀྱིལ་འཁོར་ལྔས་བརྒྱན་ལ། །དབུས་ཀྱི་དཀྱིལ་འཁོར་དབུས་སུ་་ནི། །སྣ་ཚོགས་པདྨ་ཡིད་འོང་བ། །ཞེས་པའི་དོན་ལ། བླ་མ་གོང་མ་དག །རྩ་བའི་དཀྱིལ་འཁོར་གྱི་ནང་དུ་དཀྱིལ་འཁོར་དགུ་བཞེད་པ་ནི། མི་འཐད་དེ། དེར་དཀྱིལ་འཁོར་བརྒྱད་འདྲ་བར་ཀ་བ་བརྒྱད་ཀྱི་ཐིག་ཀྱང་དེ་བཞིན་དུ་གདབ་པར་བྱ་སྟེ།ཞེས་ཤར་ནུབ། ཤར་ལྷོར་ཐིག་བཞི་བཏབ་པས་དཀྱིལ་འཁོར་བརྒྱད་པ་འདྲ་བར་ལེ་ཚེ་བརྒྱད་་་་་་དབུས་མ་དང་དགུར་གསུངས་ཀྱི། དཀྱིལ་འཁོར་སྒོ་ཅན་བརྒྱད་སྟོན་པའི་གཞུང་མེད་དོ། །འོ་ན། རྡོ་རྗེའི་ཐིག་གི་ནང་ལོགས་སུ་རི་མོ་ཟུར་བཞི་པ་བྱས་པའི་བརྒྱད་ཆ་ནི། སྒོ་སྟེ། རྟ་བབས་མེད་པའོ། །ཞེས་པ་དང་འགལ་ཞེ་ན། དེ་ནི་རྩ་བའི་དཀྱིལ་འཁོར་ལ་དགོངས་པ་ཡིན་ཏེ། དེའི་རྗེས་ནས་ལྷག་མ་ནི།ཕྱིའི་དཀྱིལ་འཁོར་རོ། །དེར་ཤར་གྱི་སྒོར་རྡོ་རྗེ་ལྕགས་ཀྱུ་ཞེས་དེའི་སྒོ་བཞིར་རྩ་དཀྱིལ་གྱི་སྒོ་བ་འགོད་པར་བཤད་པའི་ཕྱིར་རོ། །གཞུང་ཚིག་དེ་དང་།ནང་གི་དཀྱིལ་འཁོར་གྱི་ཕྱི་རོལ་རྡོ་རྗེ་ཕྲེང་བའི་ཐག་བཏབ་ལ་ཞེས་པའི་་་་་་་དོན། བླ་མ་གོང་མ་དག །རྡོ་རྗེའི་ཐིག་ཟླུམ་ནང་གི་དཀྱིལ་འཁོར་གྱི་ཕྱི་རོལ་སྒོའི་སྟེང་ནས་བསྐོར་བར་བཞེད། ཕྲེང་བར་རྩ་བའི་དཀྱིལ་འཁོར་རྡོ་རྗེ་292

དབྱིངས་དང་མཚུངས་པར་བཞེད་པས་དེ་བྲི་སླ་ཞིང་མཛེས་པར་སྣང་ངོ་། །ཡང་ཕྱིའི་དཀྱིལ་འཁོར་གྱི་ཕྱི་རོལ་དུ་འོད་ཀྱི་དཀྱིལ་འཁོར་དང་། བསྐོར་ཕྱོགས་སུ་ཕྱིའི་རྡོ་རྗེའི་རིགས་ཀྱི་གནས་དཀྱིལ་འཁོར་ཟླུམ་པོ་དང་ཞེས་པའི་གཞུང་ལ་བརྟེན་ནས་བླ་མ་ཁ་ཅིག །ཆོས་དཀྱིལ་གྱི་ཕྱི་རོལ་དུ་རྡོ་ར་མེ་རི་བྱེད་པར་བཞེད་མོད་ཀྱི། གཞུང་ཚིག་དེ་དཀྱིལ་འཁོར་བཞི་གའི་ཕྱི་རོལ་ལ་བཤད་དུ་མི་རུང་བའི་གསལ་ཁ་མེད་ཅིང་།ཕྲེང་བར་ཡང་། དེ་བཞིན་འབྱུང་བས་ཀུན་གྱི་ཕྱི་རོལ་དུ་བྱ་སྟེ། ཚངས་ཐིག་གི་ཕྱིར་ཆ་ཆེན་གཉིས་བཞག་པ་ལྟར་ན། གཅིག་ལ་རྡོ་ར་མེ་རི་བྱ། གཅིག་ལ་ཁོར་ཡུག་དང་ཁོར་ཡུག་ཆེན་པོ་བྱའོ། །ཆ་ཆེན་གཅིག་བཞག་པ་ལྟར་ན། ཕྱེད་ལ་རྡོ་ར་མེ་རི་བྱ། ཕྱེད་ལ་ཁོར་ཡུག་དང་ཁོར་ཡུག་ཆེན་པོ་བྱའོ། །ཕྱོགས་ཚོན་དང་རྩིག་པའི་རིམ་པ་དང་།གཞལ་ཡས་ཁང་རྒྱན་རྣམས་ཕལ་ཆེར་རྡོར་དབྱིངས་བཞིན་ནོ། །ཁྱད་པར་ནང་གི་འཁོར་ལོ་ནི། ཚོན་དཀར་པོས་བྲིའོ། །རྡོ་རྗེ་རིགས་ཀྱི་དཀྱིལ་འཁོར་ནི།ཚོན་དཀར་པོ་དང་། ནག་པོ་དང་དམར་པོས་བྲི། འོད་ལ་སོགས་པ་དང་ཁོར་ཡུག་དང་ཁོར་ཡུག་ཆེན་པོ་ནི། དཀར་པོའམ་སེར་པོའོ། །ཀ་བའི་ནང་གཙོ་བོ་ལྔའི་གནས་སུ་ཟླ་བའི་དཀྱིལ་འཁོར་ལྔས་བརྒྱན་པའི་དབུས་སུ་སྣ་ཚོགས་་་་་་པདྨ་འདབ་བརྒྱད་གེ་སར་དང་བཅས་པའི་ལྟེ་བར་འཇམ་དབྱངས་དཀར་པོ་ཞལ་བཞི་ཕྱག་བརྒྱད་པ། སྤ་མཐོན་གའི་གཙུག་ཕུད་ཅན།སྐུ་ལ་རྡོ་རྗེ་དང་རིན་པོ་ཆེ་དང་པདྨ་དང་སྣ་ཚོགས་རྡོ་རྗེའི་ཕྲེང་བ་དང་ལྡན་པའི་ཅོད་པན་གྱི་སྟེང་དུ་སངས་རྒྱས་ལྔའི་རིན་པོ་ཆེའི་རྩེ་ཕྲན་ཅན་དུ་བྱས་པ་སྟེ། སྒེག་པ་ལ་སོགས་པའི་ཉམས་དང་ལྡན་པ། སྣ་ཚོགས་པའི་ན་བཟའ་མནབས་པ།བྱིས་པའི་རྒྱན་གྱིས་བརྒྱན་པ། མཚན་དང་དཔེ་བྱད་དུ་ལྡན་པ། ཕྱག་དང་པོ་293

གཉིས་ཆོས་འཆད་ཀྱི་ཕྱག་རྒྱ་ལྷག་མ་གཡས་གསུམ་ན་རལ་གྲི་མདའ་རྡོ་རྗེ།གཡོན་གསུམ་ན་ཤེར་ཕྱིན་གྱི་པོ་ཏི་གཞུ་རྡོ་རྗེ་དྲིལ་བུ་བསྣམས་པ། རྡོ་རྗེ་སྐྱིལ་ཀྲུང་གིས་བཞུགས་པའོ། །འདིར་ཕྲེང་བར་སེང་གེའི་སྟེང་དུ་སྣ་ཚོགས་པད་ཟླ་ལ་གནས་པར་བཤད་པ་དེ་འདིར་ཡང་དགོས་པར་མངོན་ཏེ། འཁོར་བརྒྱད་པོ་ལ་སེང་གདན་བཤད་པའི་ཕྱིར་རོ། །ཕྲེང་བར་སྐུ་མདོག་གསེར་མདོག །ཞལ་བཞི་སེར་སྔོ་དམར་དཀར་དུ་བཞེད་དོ། །འདབ་མ་བརྒྱད་ལ་སེང་གེའི་སྟེང་དུ་ཕྲེང་བར་པདྨའི་གདན་བཤད། འདིར་དངོས་སུ་མ་གསུངས་ཀྱང་དོན་གྱིས་ཐོབ་བམ་སྙམ་མོ། །དེ་ལ་ཤར་དུ་གཙུག་ཏོར་ཆེན་མོ།ལྷོར་གཟི་བྱེད་ཕུང་པོ། ནུབ་ཏུ་གཙུག་ཏོར་གདུགས་དཀར། བྱང་དུ་གཙུག་ཏོར་རྣམ་རྒྱལ། དབང་ལྡན་དུ་རྣམ་པར་འཐོར་བ། མེར་གྱེན་འབྱུང་། བདེན་བྲལ་དུ་གྱེན་འབྱུང་ཆེན་པོ། རླུང་དུ་རྒྱལ་བ་སྟེ། འཁོར་ལོས་བསྒྱུར་བ་བརྒྱད་ནི། ཀུན་ཀྱང་གསེར་མདོག་རྡོ་རྗེ་སྐྱིལ་ཀྲུང་གིས་བཞུགས་པ། རིན་པོ་ཆེའི་དབུ་རྒྱན་ཅན། ཕྱག་གཡས་ཐུགས་ཀུན་འཁོར་ལོ་བསྟོད་དེ་བསྣམས་པ།གཡོན་གདན་ལ་བརྟེན་པའོ། །ཤར་གྱི་རེ་མིག་གི་དབུས་སུ་གླང་པོ་ཆེའི་གདན་ལ་མི་བསྐྱོད་པ་སྔོན་པོ།ཞལ་བཞི་ག་སྔོན་པོ་བ་ཕྱག་བརྒྱད་པ། རྩ་ཞལ་ཁྲོ་ཞིང་སྒེག་པ། གཡས་གདངས་ཤིང་དྲག་པོ། གཡོན་ཚེམས་ཀྱི་སྒྲོས་གནོན་ཞིང་འཇིགས་སུ་རུང་བ། རྒྱབ་མཆོག་ཏུ་གདུག་པ་རྣམས་སྤག་པར་མཛད་པ།ཕྱག་གཡས་བཞི་ན་རལ་གྲི་རྡོ་རྗེ་མདའ་ལྕགས་ཀྱུ་བསྣམས་པ། གཡོན་རིམ་པ་བཞིན་སྡིགས་མཛུབ་བསྒྲེང་བ་དང་། དྲིལ་བུ་དང་གཞུ་དང་ཞགས་པ་བསྣམས་པའོ། །ལྷོའི་རེ་མིག་གི་དབུས་སུ་རྟའི་གདན་ལ་རིན་འབྱུང་གསེར་མདོག །སེར་ནག་དཀར་དམར་ཞལ་བཞི། ཕྱག་བཞི་ན་རྡོ་རྗེ་རལ་གྲི་མདའ་294

ལྕགས་ཀྱུ། གཡོན་བཞི་ན་ཡིད་བཞིན་གྱི་ནོར་བུའི་རྒྱལ་མཚན་དཀུ་དང་དྲིལ་བུ་དང་གཞུ་དང་ཞགས་པ་བསྣམས་པའོ། །ནུབ་ཏུ་རེ་མིག་གི་དབུས་སུ་རྨ་བྱའི་གདན་ལ་འོད་དཔག་མེད་དམར་པོ།སྒེག་པ་ལ་སོགས་པའི་ཉམས་དང་ལྡན་པའི་ཞལ་དམར་ནག་དཀར་སེར་བཞི་མངའ་བ། ཕྱག་གཡས་བཞི་ན་ཐུགས་ཀ་རྡོ་རྗེ་དང་མདའ་དང་རལ་གྲི་དང་ལྕགས་ཀྱུ། གཡོན་བཞི་ན་པདྨ་དང་གཞུ་དང་ཞགས་པ་དང་དྲིལ་བུའོ། །བྱང་གི་རེ་མིག་གི་དབུས་སུ་ནམ་མཁའ་ལྡིང་གི་ཁྲི་ལ་དོན་གྲུབ་ནག་པོ། ཞལ་དང་པོ་མཆེ་བ་གཙིགས་པ་ནག་པོ། གཡས་ཞི་བ་དཀར་པོ། རྒྱབ་སྒེག་པ་དམར་པོ། གཡོན་ཞི་བའི་ཚུལ་ཅན་དཀར་པོ། ཕྱག་གཡས་བཞི་ན་རལ་གྲི་དང་རྡོ་རྗེ་དང་མདའ་དང་ལྕགས་ཀྱུ།གཡོན་བཞི་ན་དྲིལ་དཀུར་བུ་དང་གཞུ་དང་སྡིགས་མཛུབ་བསྒྲེང་བ་དང་་་་་་་་ཞགས་པ་བསྣམས་པའོ།།དེ་བཞིན་གཤེགས་པ་ཐམས་ཅད་ཀྱང་རིན་པོ་ཆེའི་དབུ་རྒྱན་ཅན། ཉི་མའི་འོད་མངའ་བ། ཉི་མའི་གདན་ལ་རྡོ་རྗེ་སྐྱིལ་ཀྲུང་གིས་བཞུགས་པའོ། །ཕྲེང་བར་སྣ་ཚོགས་པད་མའི་གདན་རེ་བཤད་དོ། །མི་བསྐྱོད་པའི་རྩ་ཞལ་སྔོན་པོ་གཡས་དཀར་བ། རྒྱབ་སེར་པོ། གཡོན་དམར་པོ་དང་།དོན་ཡོད་གྲུབ་པ་ལྗང་རྩ་ཞལ་ལྗང་། ཕྱག་གཡོན་སྡིགས་མཛུབ་དྲིལ་བུ། གཞུ་ཞགས་པ་འཛིན་པ་ཐམས་ཅད་ཀྱང་རྒྱན་སྣ་ཚོགས་ཀྱིས་བརྒྱན་པ།ན་བཟའ་སྣ་ཚོགས་མནབས་པར་བཤད་དོ། །རྡོ་རྗེ་སེམས་དཔའ་ལ་སོགས་པ་རྣམས་ནི། རྒྱན་སྣ་ཚོགས་ཀྱིས་བརྒྱན་པ། ན་བཟའ་སྣ་ཚོགས་མནབས་པ། སངས་རྒྱས་ལྔའི་ཅོད་པན་ཅན་དུ་དོན་གྱིས་ཐོབ་ཅིང་། སྣ་ཚོགས་པདྨ་དང་ཟླ་བ་ལ་རྡོ་རྗེ་སྐྱིལ་ཀྲུང་གིས་བཞུགས་པའོ། །བླ་མ་དག །སེམས་སྐྱིལ་དུ་བཞེད་དོ། །དེ་ལ་མི་བསྐྱོད་པའི་དཀྱིལ་འཁོར་གྱི་བྱང་ཤར་དུ་རྡོ་རྗེ་སེམས་དཔའ་295

དཀར་པོ། གཡས་ཐུགས་སྐར་རྡོ་རྗེ་གཏོད་དེ་བསྣམས་པ། གཡོན་དྲིལ་བུ།ལྷོ་ཤར་དུ་རྡོ་རྗེ་རྒྱལ་པོ་སེར་པོ། ལྕགས་ཀྱུ་འདྲེན་ཅིང་བཞུགས་པ། ལྷོ་ནུབ་ཏུ་རྡོ་རྗེ་ཆགས་པ་དམར་པོ། མདའ་གཞུ། ནུབ་བྱང་དུ་རྡོ་རྗེ་ལེགས་པ་མར་གད་ཀྱི་མདོག་ཅན།ཕྱག་གཉིས་ལེགས་སོ་སྟེར་བའོ།།དེ་བཞིན་དུ་རིམ་པ་དེ་ཉིད་ཀྱིས་རིན་འབྱུང་གི་དཀྱིལ་འཁོར་དུ་རྡོ་རྗེ་རིན་ཆེན་སེར་པོ། རང་གི་དབང་བསྐུར་བའི་གནས་སུ་ཕྱག་གཉིས་ཀྱིས་དབང་བསྐུར་བའི་ཕྲེང་བ་འཆིང་་་་་་་ཞིང་བཞུགས་པའོ། །རྡོ་རྗེ་ཉི་མ་དམར་པོ་ཕྱག་གཉིས་ཀྱིས་རང་གི་ཐུགས་ཀུར་ཉི་མའི་དཀྱིལ་འཁོར་བསྣམས་པ། རྡོ་རྗེ་རྒྱལ་མཚན་ནམ་མཁའ་ལྟར་སྔོ་བསངས། ཕྱག་གཉིས་ཡིད་བཞིན་ནོར་བུའི་རྒྱལ་མཚན་གཡོན་གྱི་ཕྱོགས་སུ་བསྣམས་པ། རྡོ་རྗེ་བཞད་པ་དཀར་པོ་སོའི་ཕྲེང་བ་གཉིས་དང་ལྡན་པའི་རྡོ་རྗེ་གཉིས་ཞལ་གྱི་གྲར་བསྣམས་པའོ། །འོད་དཔག་མེད་ཀྱི་དཀྱིལ་འཁོར་དུ་རྡོ་རྗེ་ཆོས་དམར་སྐྱ་གཡོན་སྙེམས་པས་པདྨའི་སྡོང་པོ་འཛིན་པ། གཡས་སུ་པདྨའི་འདབ་མ་ཁ་འབྱེད་པ། རྡོ་རྗེ་རྣོན་པོ་གུར་གུམ་མདོག །གཡས་རལ་གྲི་འཕྱར་བ། གཡོན་ཐུགས་ཀུར་ཤེར་ཕྱིན་གྱི་པོ་ཏི་བསྣམས་པ། རྡོ་རྗེ་རྒྱུ་གསེར་མདོག །ཆོས་ཀྱི་འཁོར་ལོའི་ཕྱག་རྒྱ་ཆོས་འཆད་དང་ལྡན་པ། རྡོ་རྗེ་སྨྲ་བ་དམར་པོ། ཕྱག་གཡས་ན་ལྕེའི་ཕྱག་རྒྱ། གཡོན་ན་དུང་བསྣམས་པའོ། །དོན་གྲུབ་ཀྱི་དཀྱིལ་འཁོར་དུ།རྡོ་རྗེ་ལས་ལྗང་ཁུ། ཕྱག་གཉིས་རྡོ་རྗེ་རྩེ་གསུམ་བསྣམས་ནས་སྤྱི་བོར་གར་མཛད་པ། རྡོ་རྗེ་བསྲུང་བ་སེར་པོ། ཕྱག་གཉིས་རྡོ་རྗེ་གོ་ཆ་བསྣམས་པ། རྡོ་རྗེ་གནོད་སྦྱིན་ནག་པོ། ཕྱག་གཉིས་མཆེ་བ་གཉིས་རང་གི་ཞལ་དུ་འཛིན་ཅིང་གདུག་པ་ཐམས་ཅད་འཇིགས་པར་མཛད་པ།རྡོ་རྗེ་ཁུ་ཚུར་དཀར་པོ། ཕྱག་གཉིས་རྡོ་རྗེ་བསྣམས་པས་བཞུགས་པའོ། །296

མཚམས་ཀྱི་རེ་མིག་བཞི་ལ། ལྷོ་ཤར་དུ་སྤྱན་མ་འཇམ་དབྱངས་དང་འདྲ་བའོ། །ལྷོ་ནུབ་ཏུ་མཱ་མ་ཀཱི་མི་བསྐྱོད་པ་དང་འདྲའོ། །ནུབ་བྱང་དུ་གོས་དཀར་མོ་འོད་དཔག་མེད་དང་འདྲའོ། །བྱང་ཤར་དུ་སྒྲོལ་མ་དོན་གྲུབ་དང་འདྲ་བའོ། །ཞེས་བོད་ཀྱི་བླ་མ་དག་བཞེད་དོ། །ཕྲེང་བ་ནས་དབང་ལྡན་དུ་སྤྱན་མ་ལ་སོགས་བཤད་དོ། །འདིར་ཁ་ཅིག །སྤྱན་མ་ལ་གཙུག་ཏོར་བརྒྱད་ཀྱིས་བསྐོར། མཱ་མ་ཀཱི་ལ་རྡོ་རྗེ་དང་རིན་པོ་ཆེའི་རིགས་ཀྱིས་བསྐོར། གཞན་གཉིས་པོའང་རིགས་མཐུན་པའི་སེམས་མ་བཞི་བཞིས་བསྐོར་བར་བཞེད་པ་ནི།གཞུང་གང་དུའང་མི་འབྱུང་ཞིང་། སྔོན་མན་ངག་བརྒྱུད་པ་ལས་ཀྱང་མ་བྱུང་ཞིང་སྤང་བར་བྱའོ། །ཤར་སྒོར་རྡོ་རྗེ་ལྕགས་ཀྱུ་དམར་པོ། རྡོ་རྗེ་རྩེ་ལྕགས་ཀྱུ་བསྣམས་པ། གཡས་བརྐྱང་གིས་བཞུགས་པ། ལྷོ་སྒོར་རྡོ་རྗེ་ཞགས་པ་སེར་པོ། རྡོ་རྗེ་ཞགས་པ་བསྣམས་པ། གཡོན་བརྐྱང་གིས་བཞུགས་པ། ནུབ་སྒོར་རྡོ་རྗེ་ལྕགས་སྒྲོགས་དམར་པོ། ཕྱག་གཉིས་རྡོ་རྗེ་ལུ་གུ་རྒྱུད་བསྣམས་པ།ས་གའི་འདུག་སྟངས་ཀྱིས་བཞུགས་པ། བྱང་སྒོར་རྡོ་རྗེ་འབེབས་པ་ལྗང་ཁུ།ཕྱག་གཉིས་རྡོ་རྗེ་བསྡམས་པས་རྡོ་རྗེ་དང་དྲིལ་བུ་བསྣམས་པ། ཟླུམ་པོའི་སྟབས་ཀྱིས་བཞུགས་པ། ཕྲེང་བར་ལྕགས་ཀྱུ་དམར་སེར། གཡོན་ཞགས་པ་འཛིན་པ། ཐམས་ཅད་ཀྱང་སྣ་ཚོགས་པདྨ་དང་ཉི་མ་ལ་གནས་པ་སྤྱན་གསུམ་པ། དབུ་སྐྲ་དམར་སེར་གྱེན་དུ་བརྫེས་པ། སྨ་ར་དམར་སེར་དང་ལྡན་པ། ཀླུ་བརྒྱད་ཀྱིས་བརྒྱན་པའོ། །ཞེས་བཤད་དོ། །དཀྱིལ་འཁོར་གཉིས་པའི་ཤར་ཕྱོགས་སུ་ས་བཅུ་གཉིས་ནི། ཀུན་ཀྱང་སྣ་ཚོགས་པདྨ་ལ་སེམས་དཔའི་སྐྱིལ་ཀྲུང་གིས་བཞུགས་པ། རིན་པོ་ཆེའི་དབུ་རྒྱན་ཅན། ཕྱག་གཡས་ན་རྡོ་རྗེ་བསྣམས་པ་སྟེ། དེ་ལ་མོས་སྤྱོད་ཀྱི་ས་དམར་པོ། གཡོན་པདྨ་དམར་པོ། རབ་297

དགའི་ས་པདྨ་རཱ་གའི་མདོག་ཅན། གཡོན་ཡིད་བཞིན་གྱི་ནོར་བུ། དྲི་མ་མེད་པའི་ས་ནོར་བུ་ཚོན་ཤེལ་གྱི་མདོག་ཅན། གཡོན་པདྨ་དཀར་པོ། འོད་བྱེད་པའི་ས་ཉི་མ་འཆར་ཁའི་མདོག་ཅན། གཡོན་སྣ་ཚོགས་པདྨའི་སྟེང་དུ་ཉི་མའི་དཀྱིལ་འཁོར་བསྣམས་པ། འོད་འཕྲོ་བའི་ས་མར་གད་ལྟ་བུའི་མདོག་ཆིཅན། གཡོན་ཨུཏྤལ། སྦྱང་དཀའ་བའི་ས་སེར་པོ། གཡོན་པང་པར་བཀན་ནས་བཞག་པས་ནོར་བུ་མར་གད་བསྣམས་པ།མངོན་དུ་གྱུར་པའི་ས་གསེར་བཙོ་མའི་མདོག་ཅན། གཡོན་པདྨའི་སྟེང་དུ་ཤེར་ཕྱིན་གྱི་གླེགས་བམ་བསྣམས་པ། རིང་དུ་སོང་བའི་ས་ནམ་མཁའ་ལྟར་སྔོ་བསངས། གཡོན་སྣ་ཚོགས་པདྨའི་སྟེང་དུ་སྣ་ཚོགས་རྡོ་རྗེ་བསྣམས་པ། མི་གཡོ་བའི་ས་དཀར་པོ།གཡོན་སྙེམས་པ་དང་བཅས་པས་པདྨའི་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་རྡོ་རྗེ་རྩེ་ལྔ་བ་མདོག་དམར་པོ་སྟེ། པདྨ་དེའི་སྡོང་བུ་འཛིན་པའོ། །ལེགས་པའི་བློ་གྲོས་ཀྱིས་ནི། དམར་སྐྱ། གཡོན་ཨུཏྤལ་ལའི་སྟེང་ན་རལ་གྲི་བསྣམས་པ། །ཆོས་ཀྱི་སྤྲིན་གྱིས་ནི། གསེར་མདོག །གཡོན་ཆོས་ཀྱི་སྤྲིན་གྱིས་ཡོངས་སུ་བསྐོར་བའི་ཤེར་ཕྱིན་གྱི་གླེགས་བམ་བསྣམས་པ། ཀུན་ཏུ་འོད་ཀྱི་ས་ནི། ཉི་མ་གུང་གི་མདོག་ཅན། པདྨའི་སྟེང་དུ་སངས་རྒྱས་ཀྱི་སྐུ་གཟུགས་བསྣམས་པའོ། །ལྷོ་ཕྱོགས་སུ་ཕར་ཕྱིན་བཅུ་གཉིས་ཏེ། ཐམས་ཅད་ཀྱང་སྣ་ཚོགས་པདྨ་དང་ཟླ་བ་ལ་སེམས་དཔའི་སྐྱིལ་ཀྲུང་གིས་བཞུགས་པ། རྒྱན་སྣ་ཚོགས་འཆང་བ། གཞོན་ཞིང་དར་ལ་བབ་པ། ཞལ་སྒེག་པའི་ཉམས་ཀྱིས་རྒྱས་པ། རིན་པོ་ཆེ་སྣ་ཚོགས་པས་སྤྲས་པའི་གསེར་གྱི་གདུ་བུས་ལེགས་པར་བཀང་བ། རིན་པོ་ཆེའི་དབུ་རྒྱན་གྱི་རྩེ་ཕྲན་མངའ་བ། ཕྱག་གཡས་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་མཛད་པའི་ཕྱིར་ཡིད་་་་་་་298

བཞིན་གྱི་ནོར་བུ་རིན་པོ་ཆེ་བསྣམས་པའོ། །དེ་ལ་རིན་ཆེན་པདྨའི་པར་ཕྱིན་དམར་པོ། གཡོན་པདྨའི་སྟེང་དུ་ཟླ་བའི་དཀྱིལ་འཁོར། སྦྱིན་པའི་ཕར་ཕྱིན་དམར་སྐྱ། གཡོན་འབྲུ་དང་རིན་པོ་ཆེ་སྣ་ཚོགས་པའི་སྙེ་མ་བསྣམས་པ། ཚུལ་ཁྲིམས་ཀྱི་ཕར་ཕྱིན་དཀར་པོ། གཡོན་ཨ་ཤོ་མའི་མེ་ཏོག་གི་མགོ་ལྕོག་འདབ་མ་དང་བཅས་པ།བཟོད་པའི་ཕར་ཕྱིན་གསེར་མདོག།གཡོན་པདྨ་དཀར་པོ།བརྩོན་འགྲུས་ཀྱི་ཕར་ཕྱིན་མར་གད་ཀྱི་མདོག་ཅན། གཡོན་ཨུཏྤལ། བསམ་གཏན་གྱི་ཕར་ཕྱིན་ནམ་མཁའ་ལྟར་སྔོ་བསངས།གཡོན་པདྨ་དཀར་པོ།ཤེར་ཕྱིན་གསེར་མདོག །ཕྱག་བཞི་པའི་ཕྱག་གཉིས་ཀྱིས་ཆོས་ཀྱི་འཁོར་ལོའི་ཕྱག་རྒྱ་མཛད་པ། གཡོན་ཤེར་ཕྱིན་གྱི་གླེགས་བམ་བསྣམས་པ། ཐབས་ཀྱི་པར་ཕྱིན་བྲི་ཡང་ཀུ་ལྟར་ལྗང་ཁུ། གཡོན་པདྨ་དཀར་པོའི་སྟེང་དུ་རྡོ་རྗེ་བསྣམས་པ། སྨོན་ལམ་གྱི་ཕར་ཕྱིན་ཨུ་ཏྤལ་སྔོན་པོའི་མདོག་ཅན། གཡོན་ཨུཏྤལ་སྔོན་པོའི་སྟེང་དུ་རལ་སྒྲུ སྟོབས་ཀྱི་པར་ཕྱིན་ཉི་མའི་མདོག་ཅན་དམར་པོ།གཡོན་ཤེར་ཕྱིན་གྱི་གླེགས་བམ། ཡེ་ཤེས་ཀྱི་པར་ཕྱིན་དཀར་མོ། གཡོན་རིན་པོ་ཆེ་སྣ་ཚོགས་ཀྱི་འབྲས་བུས་བརྒྱན་པའི་བྱང་ཆུབ་ཤིང་གི་ཡལ་ག །རྡོ་རྗེ་ལས་ཀྱི་ཕར་ཕྱིན་སྣ་ཚོགས་མདོག །གཡོན་ཨུཏྤལ་སྟེང་དུ་སྣ་ཚོགས་པདྨ་བསྣམས་པ་སྟེ། ཕྲེང་བར་སྣ་ཚོགས་རྡོ་རྗེར་བཤད་དོ། །ནུབ་ཕྱོགས་སུ་དབང་བཅུ་ནི། པདྨ་དང་ཟླ་བ་ལ་སེམས་དཔའི་སྐྱིལ་ཀྲུང་གིས་བཞུགས་པ།
 རྒྱན་དང་ན་བཟའ་སྣ་ཚོགས་མངའ་བ། གཞོན་ཅིང་དར་ལ་བབ་པ། སྒེག་པའི་ཉམས་དང་ལྡན་པ། ཞལ་ཅུང་ཟད་འཛུམ་པ། སྤྱན་ཨུཏྤལ་སྔོན་པོའི་འདབ་མ་འདྲ་བ། འོད་མཐའ་ཡས་པའི་རིན་པོ་ཆེའི་དབུ་རྒྱན་ཅན།ཕྱག་གཡས་ན་པདྨ་བསྣམས་པ། གཡོན་སྙེམས་པ་དང་བཅས་པས་རང་རང་གི་ཕྱག་མཚན་299

འཛིན་པའོ། །དེ་ལ་ཚེ་ལ་དབང་བ་དམར་སྐྱ། གཡོན་པདྨ་རཱ་གའི་འདབ་མའི་དབུས་སུ་ཚེ་དཔག་མེད་ཏིང་ངེ་འཛིན་ལ་སྙོམས་པར་བཞུགས་པའི་སྐུ་་་་་་་་་བསྣམས་པ། སེམས་ལ་དབང་བ་དཀར་པོ། གཡོན་རྡོ་རྗེ་རྩེ་ལྔ་དམར་པོ་འཛིན་པ། ཡོ་བྱད་ལ་དབང་བ་སེར་པོ། གཡོན་ཡིད་བཞིན་གྱི་ནོར་བུའི་རྒྱལ་མཚན་བསྣམས་པ། ལས་ལ་དབང་བ་མར་གད་ཀྱི་མདོག་ཅན། གཡོན་སྣ་ཚོགས་རྡོ་རྗེ། སྐྱེ་བ་ལ་དབང་བ་སྣ་ཚོགས་མདོག །གཡོན་ཁ་དོག་སྣ་ཚོགས་པའི་ཛཱ་ཏིའི་ཡལ་ག །རྫུ་འཕྲུལ་ལ་དབང་བ་ལྗང་ཁུ། གཡོན་པདྨའི་སྟེང་དུ་ཉི་མ་དང་ཟླ་བའི་དཀྱིལ་འཁོར། མོས་པ་ལ་དབང་བ་དཀར་པོ། གཡོན་མེ་ཏོག་པྲི་ཡང་ཀུའི་སྙེ་མ། སྨོན་ལམ་ལ་དབང་བ་གསེར་མདོག །གཡོན་ཨུཏྤལ་སྔོན་པོ། ཡེ་ཤེས་ལ་དབང་བ་སྔོན་པོ། གཡོན་ཨུཏྤལ་སྔོན་པོའི་སྟེང་དུ་རལ་གྲི །ཆོས་ལ་དབང་བ་དམར་སྐྱ། གཡོན་པདྨའི་སྟེང་དུ་བུམ་པ་བཟང་པོ དེ་བཞིན་ཉིད་ནོར་བུ་ཚོན་ཤེལ་གྱི་མདོག་ཅན་དཀར་པོ། གཡས་པདྨ་དཀར་པོ།གཡོན་རིན་པོ་ཆེའི་ཡལ་ག །སངས་རྒྱས་ཀྱི་བྱང་ཆུབ་མ་གསེར་བཙོ་མའི་མདོག་ཅན། གཡས་པདྨ་སེར་པོའི་སྟེང་དུ་རྡོ་རྗེ་རྩེ་ལྔ་པ། གཡོན་ཡིད་བཞིན་གྱི་ནོར་བུའི་རྒྱལ་མཚན་གྱི་སྟེང་དུ་འཁོར་ལོ་བསྣམས་པ། འདི་གཉིས་ཀྱི་གདན་དང་དབུ་རྒྱན་ལ་སོགས་པ་དབང་རྣམས་དང་འདྲའོ། །བྱང་ཕྱོགས་སུ་གཟུངས་བཅུ་གཉིས་ནི། ཐམས་ཅད་ཀྱང་སྣ་ཚོགས་པདྨ་དང་ཟླ་བ་ལ་སེམས་དཔའི་སྐྱིལ་ཀྲུང་གིས་བཞུགས་པ། རྒྱན་ཐམས་ཅད་ཀྱིས་བརྒྱན་པ། རིན་པོ་ཆེའི་དབུ་རྒྱན་གྱི་རྩེ་ཕྲན་ཅན། གཡས་སྣ་ཚོགས་རྡོ་རྗེ་བསྣམས་པ། གཡོན་དཀུར་བརྟེན་པས་རང་རང་གི་མཚན་མ་བསྣམས་པའོ། །དེ་ལ། ནོར་ལྡན་གྱི་གཟུངས་ནི། གསེར་མདོག །གཡོན་འབྲས་ཀྱི་སྙེ་མ། རིན་ཆེན་སྒྲོལ་མ་པདྨ་300

རཱ་གའི་མདོག་ཅན། གཡོན་ཡིད་བཞིན་གྱི་ནོར་བུའི་རྒྱལ་མཚན། གཙུག་ཏོར་རྣམ་རྒྱལ་དཀར་པོ། གཡོན་ནོར་བུ་ཆུ་ཤེལ་གྱི་བུམ་པ། འོད་ཟེར་ཅན་དམར་སྐྱ། གཡོན་ཁབ་སྐུད། རི་ཁྲོད་ལོ་མ་ཅན་ལྗང་ཁུ། གཡོན་ལོ་མ་སྦམ་པ་བསྣམས་པ། ཕྲེང་བར་རྨ་བྱའི་སྒྲོ་འཛིན་པར་བཤད། དུག་སེལ་མ་དཀར་མོ།གཡོན་དུག་གི་མེ་ཏོག་གི་སྙེ་མ། སྒོ་མཐའ་ཡས་པ་པྲི་ཡང་ཀུ་ལྟར་ལྗང་སེར།གཡོན་པདྨ་དམར་པོའི་སྟེང་དུ་མི་ཟད་པའི་གཏེར་ཆེན་པོའི་བུམ་པ། སྐྱེལ་བྱེད་མ་དཀར་མོ། གཡོན་ཕྲེང་བ་འཕྱང་བའི་བུམ་པ་བསྣམས་པ། ཤེས་རབ་འཕེལ་མ་དཀར་མོ། གཡོན་ཨུཏྤལ་སྔོན་པོའི་སྟེང་དུ་རལ་གྲི། ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བ་མར་གད་ཀྱི་མདོག་ཅན། གཡོན་རྡོ་རྗེ་རྩེ་གསུམ་པས་མཚན་པའི་པདྨ་དམར་སྐྱ། ཡེ་ཤེས་མི་ཟད་པའི་ཟ་མ་ཏོག་དམར་པོ། གཡོན་རིན་པོ་ཆེའི་ཟ་མ་ཏོག །སངས་རྒྱས་ཐམས་ཅད་ཀྱི་ཆོས་ཀྱི་མཛོད་དང་ལྡན་གཟུངས་གསེར་བཙོ་མའི་མདོག་ཅན། གཡོན་ཁ་དོག་སྣ་ཚོགས་པའི་སྒྲོམ་བུ་བསྣམས་པ། ཕྲེང་བར་རིན་པོ་ཆེ་སྣ་ཚོགས་ཀྱི་སྤེ་སྒྲོམ་འཛིན་པར་བཤད།བཞི་བཅུ་རྩ་བརྒྱད་པོ་འདི་རྣམས་གཞུང་དུ་ཕལ་ཆེར་ལ་ཕོ་མོའི་བཤད་པ་མ་བྱུང་ཞིང་། ཕྲེང་བར་ལྷ་མོར་བཤད་ཅིང་། བླ་མ་གོང་མས་ཀྱང་ལྷ་མོར་བཞེད་ལ། གཟུངས་ཀྱི་དཀྱིལ་འཁོར་ཡིན་པའི་ཕྱིར་ལྷ་མོ་ཉིད་དུ་བྲི་བར་བྱའོ། །དེའི་ཤར་སྒོར་ཆོས་སོ་སོར་ཡང་དག་པར་རིག་མ་དམར་སྐྱ། རྡོ་རྗེ་ལྕགས་ཀྱུ་དང་ཞགས་པ། ལྷོ་སྒོར་དོན་སོ་སོར་ཡང་དག་པར་རིག་མ་མར་གད་ཀྱི་མདོག་ཅན། རིན་པོ་ཆེས་མཚན་པའི་ཞགས་པ་བསྣམས་པ། ནུབ་སྒོར་ངེས་ཚིག་སོ་སོར་ཡང་དག་པར་རིག་མ་དམར་སྐྱ། ཕྱག་གཉིས་ཀྱིས་མཐའ་གཉིས་སུ་པདྨས་མཚན་པའི་ལྕགས་སྒྲོག་བསྣམས་པ། བྱང་སྒོར་— 301

སྤོབས་པ་སོ་སོར་ཡང་དག་པར་རིག་མ་མར་གད་ལྟར་ལྗང་བ། ཕྱག་གཉིས་ཀྱིས་རྡོ་རྗེ་རྩེ་གསུམ་པས་མཚན་པའི་དྲིལ་བུ་བསྣམས་པ་སྟེ། ཐམས་ཅད་ཀྱང་རྒྱན་ཐམས་ཅད་ཀྱིས་བརྒྱན་པ། རིན་པོ་ཆེའི་ཅོད་པན་ཅན། སེམས་དཔའི་སྐྱིལ་མོ་ཀྲུང་གིས་བཞུགས་པ། ཕྲེང་བར་སྣ་ཚོགས་པདྨ་དང་ཉི་མ་ལ་བཞུགས་པར་བཤད་དོ། །ཤར་ལྷོར་སྒེག་མོ་གསེར་མདོག །ཕྱག་གཉིས་ཀུར་རྡོ་རྗེ་སྙེམས་ཚུལ་འཆང་བ། ལྷོ་ནུབ་ཏུ་ཕྲེང་བ་མ་དམར་སྐྱ། རིན་པོ་ཆེའི་ཕྲེང་བ་བསྣམས་པ། ནུབ་བྱང་དུ་གླུ་མ་དམར་མོ་པི་ཝང་བརྡུང་བ།བྱང་ཤར་དུ་གར་མ་ལྗང་ཁུ། ཕྱག་གིས་མཆོག་གི་རྩེ་མོ་གར་མཛད་པ་སྟེ། ཕྲེང་བར་རྡོ་རྗེ་རྩེ་གསུམ་པ་དང་དྲིལ་བུ་བསྣམས་ནས་གར་མཛད་པར་བཤད་དོ། །བླ་མ་གོང་མས་རྡོ་རྗེ་རྩེ་གསུམ་བསྣམས་ནས་གར་མཛད་པར་བཞེད་དོ། །ཐམས་ཅད་ཀྱང་རིན་པོ་ཆེའི་ཅོད་པན་ཅན། རྡོ་རྗེ་སྐྱིལ་ཀྲུང་གིས་བཞུགས་པའོ། །ཕྲེང་བར་སྣ་ཚོགས་པདྨ་དང་ཟླ་བ་ལ་གནས་པ། ཐམས་ཅད་ཀྱང་རྒྱན་དང་་ན་བཟའ་དང་མཉམ་ལ་སོགས་པ་ས་བཅུ་གཉིས་ལ་སོགས་པ་དང་མཚུངས་པར་བཤད་དོ། །ཆོས་ཀྱི་དཀྱིལ་འཁོར་གྱི་ཤར་ཕྱོགས་སུ། ཀུན་ཏུ་བཟང་པོ་གསེར་མདོག །གཡས་མཆོག་སྦྱིན། གཡོན་ཨུཏྤལ་གྱི་སྟེང་ན་རལ་གྲི། བློ་གྲོས་མི་ཟད་པ་གསེར་མདོག །གཡས་རལ་གྲི གཡོན་ཆོས་འཆད་ཀྱི་སྟེང་དུ་པདྨ།ཕྲེང་བར་མི་འཇིགས་པ་སྦྱིན་པས་སྤྱི་བླུགས་འཛིན་པར་བཤད། སའི་སྙིང་པོ་གསེར་བཙོ་མའི་མདོག་ཅན་གཡས་ས་གནོན། གཡོན་པདྨའི་སྟེང་དུ་དཔག་བསམ་གྱི་ཤིང་། ནམ་མཁའ་སྙིང་པོ་མར་གད་ལྟར་ལྗང་སེར། གཡས་རིན་པོ་ཆེའི་ཆར་འབེབས་ཤིང། གཡོན་ཡིད་བཞིན་གྱི་ནོར་བུའི་རྒྱལ་མཚན་བསྣམས་པའོ། །ལྷོ་ཕྱོགས་སུ་ནམ་མཁའ་མཛོད་གསེར་མདོག །གཡས་ཡིད་302

བཞིན་གྱི་ནོར་བུ། གཡོན་བུམ་པ་བཟང་པོ་ལ་འཕྱང་བའི་དཔག་བསམ་གྱི་ཤིང་། ཕྱག་ན་རིན་ཆེན་ལྗང་ཁུ། གཡས་རིན་པོ་ཆེ་སྦྱིན་པ་ལ་བརྩོན་པ།གཡོན་པདྨའི་སྟེང་དུ་བྱང་ཆུབ་ཀྱི་ཟླ་བ། བློ་གྲོས་རྒྱ་མཚོ་དཀར་པོ། གཡས་དུང་། གཡོན་རལ་གྲི། རྡོ་རྗེ་སྙིང་པོ་ཨུཏྤལ་སྔོན་པོའི་འདབ་མ་ལྟ་བུ། གཡས་རྡོ་རྗེ། གཡོན་མདོ་སྡེ་ས་བཅུ་པའི་གླེགས་བམ་བསྣམས་པའོ། །ནུབ་ཏུ་སྤྱན་རས་གཟིགས་དཀར་པོ། འོད་དཔག་མེད་ཀྱི་ཅོད་པན་ཅན། གཡས་མཆོག་སྦྱིན། གཡོན་པདྨ། མཐུ་ཆེན་ཐོབ་གསེར་མདོག །གཡས་རལ་གྲི། གཡོན་པདྨ།ཟླ་བའི་འོད་དཀར་པོ། གཡས་རྡོ་རྗེ་འཁོར་ལོ། གཡོན་པདྨའི་སྟེང་དུ་ཟླ་བའི་དཀྱིལ་འཁོར། དྲ་བ་ཅན་གྱི་འོད་དམར་སྐྱ། གཡས་རལ་གྲི། གཡོན་པདྨའི་སྟེང་དུ་ཉི་མའི་དཀྱིལ་འཁོར་བསྣམས་པའོ།།བྱང་དུ་འོད་དཔག་མེད་དཀར་པོ། གཡས་སྣ་ཚོགས་རྡོ་རྗེ། གཡོན་པདྨའི་སྟེང་ན་བུམ་པ། ཕྲེང་བར་གཡས་སྣ་ཚོགས་པདྨར་བཤད། སྤོབས་པ་བརྩེགས་པ་གསེར་མདོག །གཡས་སེ་གོལ་བདེབ་པ། གཡོན་པདྨའི་སྟེང་དུ་རལ་གྲི། མྱ་ངན་གྱི་མུན་པ་ཐམས་ཅད་རྣམ་པར་འཇོམས་པའི་བློ་གྲོས་གུར་གུམ་གྱི་མདོག །གཡས་འོད་འཕྲོ་བ་མང་པོ་འཁྲུགས་པའི་རྡོ་རྗེ་རྩེ་ལྔ་བ། གཡོན་མདུང་ཐུང་། སྒྲིབ་པ་ཐམས་ཅད་རྣམ་པར་སེལ་བ། ཨུཏྤལ་སྔོན་པོའི་འདབ་མའི་མདོག་ཅན་སྔོན་པོ། གཡས་རལ་གྲི། གཡོན་སྣ་ཚོགས་རྡོ་རྗེས་མཚན་པའི་བ་དན་བསྣམས་པ་སྟེ། བཅུ་དྲུག་པོ་ཐམས་ཅད་ཀྱང་པད་མ་དང་ཟླ་བ་ལ་སེམས་དཔའི་སྐྱིལ་ཀྲུང་གིས་བཞུགས་པ། རྒྱན་ཐམས་ཅད་ཀྱིས་བརྒྱན་པ། རིན་པོ་ཆེའི་རྒྱན་ཅན་ཏེ། འོན་ཀྱང་སྤྱན་རས་གཟིགས་དབང་ཕྱུག་ནི།འོད་དཔག་མེད་ཀྱི་ཅོད་པན་ཅན་ཏེ་ཁྱད་པར་ནི་དེ་ཡོད་དོ། །དེའི་བྱང་ཤར་དུ་ཁམས་གསུམ་རྣམ་རྒྱལ་སྔོན་པོ། ཞལ་303

དང་པོ་ཁྲོ་ཞིང་སྒེག་པ་སྟེ། དམར་བ། གཡས་དྲག་པོ། གཡོན་འཇིགས་སུ་རུང་བ། རྒྱབ་དཔའ་བ་སྟེ། བླ་མ་གོང་མས་རྩ་ཞལ་དམར་ནག །གཞན་ནག་ ་པོར་བཞེད། ཕྲེང་བ་ནས་སྔོ་སེར་དམར་དཀར་དུ་བཞེད། ཕྱག་བརྒྱད་ཀྱི་དང་པོ་གཉིས་རྡོ་རྗེ་དང་དྲིལ་བུ་འཛིན་པས་རྒྱུ་མཛད་ཀྱི་ཕྱག་རྒྱ་མཛད་པ།གཡས་རྣམས་ན་རལ་གྲི་དང་ལྕགས་ཀྱུ་དང་མདའ། གཡོན་རྣམས་ན་གཞུ་དང་ཞགས་པ་དང་རྡོ་རྗེ། ཞབས་གཡོན་བརྐྱང་པས་དབང་ཕྱུག་གི་སྤྱི་བོ་ནས་གནོན་པ། གཡས་པས་ཨུ་མའི་ནུ་མ་མནན་པ། སངས་རྒྱས་ཀྱི་མེ་ཏོག་གི་ཕྲེང་བ་བརྒྱུས་པ་ལ་སོགས་པའི་རྒྱན་དང་། ན་བཟའ་ལ་སོགས་མངའ་བའོ།།ཤར་ལྷོར་རྡོ་རྗེ་མེ་ལྟར་འབར་བ་ཆར་སྤྲིན་ལྟར་ནག་པ། འོད་ཀྱི་ཕྲེང་བ་འབར་བ་ཀུན་ཏུ་འཁྲུགས་པ། སྒེག་པ་དང་དཔའ་བ་དང་འཇིགས་སུ་རུང་བ་དང་སྙིང་རྗེའི་ཉམས་དང་ལྡན་པའི་ཞལ་བཞི་པ། ཕྱག་བརྒྱད་ཀྱི་གཡས་ན་རྡོ་རྗེ་དང་།རལ་གྲི་དང་།མདའ་དང་། འཁོར་ལོ། གཡོན་ན་དྲིལ་བུ་དང་།ཞགས་པ་དང་། གཞུ་དང་།ཁ་ཊྭཱཾ་ག་བཏགས་པའི་བ་དན་སྣ་ཚོགས་བསྣམས་པ། མེར་སེར་སྐྱ་འབར་བའི་སྐྲའི་ཚོགས་ཤིན་ཏུ་འཇིགས་སུ་རུང་བ། སྦྲུལ་ཆེན་པོའི་གདུ་བུ་དང་། དཔུང་རྒྱན་དང་། སྐེ་རགས་དང་། ཞབས་གདུབ་དང་། མགུར་ཆུ་དང་། རྣ་རྒྱན་དང་ཅོད་པན་གྱིས་བརྒྱན་པ། ཞབས་གཡོན་བརྐྱང་པས།ཁྱབ་འཇུག་ཆུང་མ་དང་བཅས་པ་མནན་པའོ།།ལྷོ་ནུབ་ཏུ་རྡོ་རྗེ་ཁྲག་འཐུང་མཐིང་ཤུན་ལྟར་སྔོ་བ། ཞལ་བཞིའི་རྩ་ཞལ་དྲག་པོ། གཡས་རབ་ཏུ་རྨོངས་པར་བྱེད་པ། གཡོན་སྒེག་པ། རྒྱབ་ཟ་བར་བྱེད་པ། ཕྱག་བརྒྱད་ཀྱི་གཡས་དང་པོ་རྡོ་རྗེ་རྩེ་ལྔ་པ་རྡོ་རྗེ་རྩེ་མོ་འབར་བ་བསྣམས་པ། གཡོན་རྡོ་རྗེ་རྩེ་ལྔ་པ་འབར་བའི་རྩེ་མོ་ཅན་གྱི་དྲིལ་བུ་དང་བ་དན་དང་བཅས་པའི་ཁ་ཊྭཱཾ་304

ག་བསྣམས་པས་གར་མཛད་པ། དེ་འོག་གཉིས་ཀྱིས་འཇིགས་བྱེད་ཆེན་པོའི་པགས་པ་རློན་པ་རླུང་གིས་གོས་འཛིན་པའི་ཚུལ་གྱིས་བཟུང་ནས་བསྣམས་པ། དེ་འོག་གཉིས་མདའ་གཞུ། ལྷག་མ་གཡས་ན་ཁྲག་ཆེན་པོས་གང་བའི་ཐོད་པ། གཡོན་ན་སྙིང་གི་པདྨའི་ནང་ན་ཤ་ཆེན་པོས་གང་བའི་ཐོད་པ།འདི་ལ། ཕྲེང་བར། སྙིང་གར་པདྨ་ཁ་བྱེ་བ་ཞེས་བཤད། སངས་རྒྱས་ལྔས་མཚན་པའི་ཐོད་པ་ལྔའི་དབུ་རྒྱན་གྱི་སངས་རྒྱས་ཀྱི་གཙུག་གི་ནོར་བུ་ཅན་གྱི་ཅོད་པན་མངའ་བ། འོད་ཟེར་སྔོན་པོ་འབར་བའི་རང་བཞིན་ཅན། འོད་ཟེར་དམར་པོ་འབར་བའི་དཀྱིལ་འཁོར་མངའ་བ། གཡོན་བརྐྱང་བས་ཚངས་པ་ཆུང་མ་དང་བཅས་པ་མནན་པའོ། །ནུབ་བྱང་དུ་རྟ་མཆོག་ལྗང་ཁུ། ཞལ་བཞིའི་དང་པོ་ཁྲོ་ཞིང་སྒེག་པའི་ཉམས་དང་ལྡན་པ། སྤྱན་གསུམ་པ། གཡས་དྲག་པོ། གཡོན་ཚངས་པའི་གདོང་དང་ལྡན་པ། སྤྱི་བོར་རྟ་མཆོག་མཆུ་དང་སྤྱི་བོ་གཅུས་ནས་གྱེན་དུ་འདེགས་པ། ཕྱག་བརྒྱད་ཀྱི་གཡས་དང་པོ་བ་དན་གསུམ་པ་ལྟ་བུས་སྣ་ཚོགས་རྡོ་རྗེ་དང་བཅས་པས་འདེགས་པའི་ཚུལ་དུ་་་་་་་་མཛད་པ། གཡོན་ཁ་ཊྭཱཾ་གས་སྣ་ཚོགས་པདྨ་བསྣམས་པ། གཡས་གཉིས་པས་བ་དན་གསུམ་པ་ལྟ་བུས་གྱེན་དུ་སློང་བའི་ཚུལ་དུ་མཛད་པ། གཡོན་གཉིས་པས་མདུང་ཐུང་ལྷག་མ་གཡས་གཉིས་ན་རལ་གྲི་དང་མདའ། གཡོན་གཉིས་ན་དབྱུག་པ་དང་གཞུ།ཞབས་བཞི་གཡོན་བརྐྱང་གིས་བཞུགས་པའོ། །གཡས་གཅིག་གིས་དབང་མོ་དང་དཔལ་མོ་མནན་པ། གཉིས་པས་དགའ་བ་མོ་དང་མགུ་བ་མོ་མནན་པ། གཡོན་དང་པོས་བརྒྱ་བྱིན་དང་ཁྱབ་འཇུག་མནན་པ།གཉིས་པས་རྒྱལ་བར་བྱེད་པ་དང་། འདོད་པའི་ལྷ་མནན་པའོ། །འདི་ལ་ཕྲེང་བར་གཡས་བརྐྱང་གཡོན་བརྐྱང་གཉིས་སུ་བཤད་དོ། །ཤར་སྒོར་གཤིན་305

རྗེ་གཤེད་ཆར་སྤྲིན་གྱི་མདོག་ཅན། སྒེག་པ་དང་དཔའ་བ་དང་འཇིགས་སུ་རུང་བ་དང་ཞི་བ་དང་དྲག་པོ་དང་རྔམས་པའི་ཉམས་ཅན་གྱི་ཞལ་དྲུག་པ།ཕྱག་དྲུག་གི་གཡས་ན་ལྕགས་ཀྱུ་དང་རལ་གྲི་དང་མདའ། གཡོན་ན་སྡིགས་མཛུབ་དང་བཅས་པའི་ཞགས་པ་དང་གཞུ་དང་དྲིལ་བུ་སྟེ། ཕྲེང་བར་དྲིལ་བུ་དང་གཞུར་བཤད། ཐོད་པའི་ཕྲེང་བའི་ཅོད་པན་ཅན། སྦྲུལ་གྱི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། མ་ཧེའི་སྟེང་དུ་ཞབས་དྲུག་རོལ་བའི་སྟབས་ཀྱིས་བཞུགས་པའོ། །ལྷོ་སྒོར་ཤེས་རབ་མཐར་བྱེད་སེར་པོ།ཞལ་བཞིའི་དང་པོ་སྒེག་པ། གཡས་གདངས་ཤིང་འཇིགས་སུ་རུང་བ། གཡོན་ཞི་བ། རྒྱབ་མ་ཤིན་ཏུ་དྲག་ཅིང་གཏུམ་པ།ཕྱག་བརྒྱད་ཀྱི་གཡས་ན་ཞགས་པ་རྡོ་རྗེ་རལ་གྲི་མདའ། གཡོན་ན་ཐུགས་གར་ལྕགས་ཀྱུ་དང་བཅས་པའི་སྡུགས་མཛུབ་བསྒྲེང་བ་དང་། དྲིལ་བུ་དང་མདུང་ཐུང་དང་། གཞུ་དང་སྦྲུལ་རྒྱན་དང་མི་བསྐྱོད་པའི་ཅོད་པན་ཅན། རོལ་བའི་སྟབས་ཀྱིས་ཉི་མའི་དཀྱིལ་འཁོར་ལ་བཞུགས་པའོ། །ནུབ་སྒོར་པདྨ་མཐར་བྱེད་དམར་པོ། ཞལ་བཞིའི་དང་པོ་སྒེག་པ། གཡས་དྲག་པོ། གཡོན་ཞི་བ། རྒྱབ་རྒོད་པའི་ཉམས་དང་ལྡན་པ། ཕྱག་བརྒྱད་ཀྱི་དང་པོ་གཉིས་ཀྱིས་རྡོ་རྗེ་ལྕགས་སྒྲོགས་བསྣམས་པ།གཡས་གསུམ་གྱིས་རྡོ་རྗེ་དང་རལ་གྲི་དང་མདའ། གཡོན་གསུམ་གྱིས་སྡིགས་མཛུབ་དང་ཞགས་པ་དང་གཞུ། སྦྲུལ་རྒྱན་སྟག་ཤམ་ཅན། པདྨ་དང་ཉི་མའི་སྟེང་ན་རོལ་བའི་སྟབས་ཀྱིས་བཞུགས་པའོ། །བྱང་སྒོར་བགེགས་མཐར་བྱེད་སྤྲིན་སྔོན་པོའི་མདོག་ཅན།སྒེག་པ་ལ་སོགས་པའི་ཉམས་དང་ལྡན་པའི་ཞལ་བཞི་པ། ཕྱག་བརྒྱད་ཀྱི་དང་པོ་གཉིས་རྡོ་རྗེ་བཅིངས་པས་དྲིལ་བུ་བསྣམས་པ། གཡས་གསུམ་ན་རལ་གྲི་དང་སྡིགས་མཛུབ་དང་གཞུ་དང་དྲིལ་བུ་306

བསྣམས་པ། སྦྲུལ་གྱི་རྒྱན་དང་སངས་རྒྱས་ཀྱི་ཅོད་པན་དང་ལྡན་པ། གཡོན་བརྐྱང་བས་ཚོགས་བདག་མནན་པའོ། །འདི་རུ་ཕྲེང་བར། སྟེང་དུ་གཙུག་ཏོར་འཁོར་ལོས་བསྒྱུར་བ་དང་། འོག་ཏུ་གནོད་མཛེས་རྒྱལ་པོ་སྟེ། བཅུ་པོ་ཐམས་ཅད་ཀྱང་པདྨ་དང་ཉི་མ་ལ་གནས་པ། ཞལ་རེ་རེ་ལ་སྤྱན་གསུམ་གསུམ་དམར་བ་སྨིན་མ་གཡོ་བ་སྟག་ལྤགས་ཀྱིས་སྨད་དཀྲིས་པ། ཐོད་པའི་ཕྲེང་བའི་གཙུག་ཏོར་བྱས་པ། དབུ་སྤ་དམར་སེར་གྱེན་དུ་བརྗེས་པ། སྨ་ར་དམར་སེར་དང་ལྡན་པ།སྦྲུལ་གྱིས་བརྒྱན་ཅིང་འཇིགས་སུ་རུང་བའི་ཆ་བྱད་ཅན་དང་མཐུན་པར་བཤད་ལ། ཁྲོ་བོ་རྣམས་ཀྱི་ཞལ་ལ་ཁ་དོག་མི་གཅིག་པའི་འདམ་ག་རེའང་གསུངས་མོད་ཀྱི། གཞུང་འདིར་མ་བྱུང་ངོ། །ཕྱིའི་དཀྱིལ་འཁོར་གྱི་མཚམས་སུ་ཁྲོ་བོ་རྣམས་ཀྱི་ཕྱི་རོལ་དུ་རི་མོ་བྲིས་ལ མཆོད་པའི་ལྷ་མོ་རྣམས་དགོད་དེ།མེར་མེ་ཏོག་མ་སེར་པོ།ཕྱག་གཉིས་མེ་ཏོག་གིས་གང་བའི་སྣོད། བདེན་བྲལ་དུ་བདུག་པ་མ་སྔོན་མོ། སྤོས་ཁང་། རླུང་དུ་མར་མེ་མ་དམར་མོ། མར་མེའི་སྡོང་བུ། དབང་ལྡན་དུ་བྱུག་པ་མ་ལྗང་ཁུ། དུང་ཆོས། ཤར་སྒོའི་མཚམས་སུ་རྡོ་རྗེ་གཟུགས་སེར་པོ། མེ་ལོང་། ལྷོ་སྒོའི་མཚམས་སུ་རྡོ་རྗེ་སྒྲ། ནམ་མཁའ་ལྟར་སྔོ་བསངས། རྡོ་རྗེ་པི་ཝང་། ནུབ་སྒོའི་མཚམས་སུ་རྡོ་རྗེ་དྲི་ལྗང་ཁུ། དྲིའི་སྣོད། བྱང་སྒོའི་མཚམས་སུ་རྡོ་རྗེ་རོ་སྣ་ཚོགས་མདོག །ཕྱག་ན་རོའི་སྣོད་བསྣམས་པའོ། །འདིར་ཕྲེང་བར་ཟུར་ཐིག་བཞིའི་གཡས་ལོགས་སུ་མེ་ཏོག་མ་ལ་སོགས་པ་དང་། གཡོན་ལོགས་སུ་རྡོ་རྗེ་གཟུགས་མ་ལ་སོགས་པ་བཀོད་ཅིང་། ལྷ་མོ་ཐ་མ་གཉིས་རོ་རྡོ་རྗེ་དམར་མོ་རོའི་སྣོད། རེག་རྡོ་རྗེ་སྣ་ཚོགས་མདོག་གོས་སྣ་ཚོགས་འཛིན་པ། བརྒྱད་ཀ་རིན་པོ་ཆེའི་ཅོད་པན་དང་གོས་སྣ་ཚོགས་དང་རིན་པོ་ཆེས་བརྒྱན་པ། པད་307

ཟླ་ལ་སེམས་སྐྱིལ་གྱིས་བཞུགས་པར་བཤད་དོ། །རྡོ་རྗེ་རིགས་ཀྱི་དཀྱིལ་འཁོར་ལ་དབང་ལྡན་ནས་བརྩམས་ཏེ་ཡོངས་སུ་བསྐོར་བ་ཚངས་པ་ལ་་་་་་་་་སོགས་པ་གོ་རིམ་བཞིན་དུ་དགོད་དེ། དེ་ལ་བྱང་ཤར་དུ་དབང་ལྡན་དཀར་པོ་རལ་པ་དང་ཅོད་པན་ཡོད་པ། རྩེ་གསུམ་དང་ཐོད་པ་འཛིན་པ། ལག་པ་གཉིས་ཀྱིས་ཐལ་མོ་སྦྱར་ནས་མགོར་བཞག་ནས་བཅོམ་ལྡན་འདས་ལ་ཕྱག་འཚལ་བ། ཁྱུ་མཆོག་ལ་ཞོན་པ།ལྷ་མོ་ཨུ་མ་དང་བཅས་པ། དཀྱིལ་འཁོར་ལ་མངོན་དུ་ཕྱོགས་པའོ།།དེ་བཞིན་དུ་གཞན་ཐམས་ཅད་ཀྱང་ཕྱག་འཚལ་བའི་ཐལ་མོ་སྦྱར་ནས་འདུད་པར་བྱེད་པ། དཀྱིལ་འཁོར་ལ་མངོན་དུ་ཕྱོགས་པ་སྟེ། དེ་ལ་ཤར་དུ་བརྒྱ་བྱིན་སེར་པོ་རྡོ་རྗེ་ཐོགས་པ། གླང་པོ་ཆེ་དཀར་པོ་ལ་ཞོན་པ་ཆུང་མ་དང་བཅས་པ། འདིའི་གཡོན་དུ་ནུ་མ་འཛིན་པར་ཕྲེང་བར་བཤད། ཤར་ལྷོར་མེ་ལྷ་དམར་པོ་ལག་པ་བཞི་པ། གཡས་གཉིས་ན་བླུགས་གཟར་དང་དབྱུག་པ། གཡོན་གཉིས་ན་ཕྲེང་བ་དང་སྤྱི་བླུགས། ར་སྐྱེས་ལ་ཞིན་པ་ཆུང་མ་དང་བཅས་པ། འདིར་གཞུང་ལས་ཕྱག་འཚལ་བའི་ཐལ་མོ་ནི་ཐམས་ཅད་ཀྱི་ཐུན་མོང་བ་ཡིན་པས་སོ་སོར་མ་སྨྲས་སོ། །ཞེས་པའི་དོན་ལ། བླ་མ་རྩྭ་སྐྱ་པས། ལག་པ་ཐལ་མོ་སྤྱི་བོར་སྦྱར་བས་རང་རང་གི་ཕྱག་མཚན་འཛིན་པར་བཞེད། ཕྲེང་བར་ཕྱོགས་སྐྱོང་བརྒྱད་ཀ་ཕྱག་བཞི་པ།གཡས་དང་པོ་རང་རང་གི་ཕྱག་མཚན། གཡོན་གྱིས་ཕྱག་མཚན་འཛིན་པས་རང་ཉིད་ལྟ་བུའི་ཡུམ་ལ་འཁྱུད་པ། འོག་མ་གཉིས་ཐལ་མོ་སྤྱི་བོར་སྦྱར་བར་བཞེད་དོ། །ལྷོ་རུ་གཤིན་རྗེ་ནག་པོ། དབྱུག་པ་དང་མདུང་ཐུང་ཐོགས་པ། མ་ཧེ་ལ་ཞོན་པ་ཆུང་མ་དང་བཅས་པའོ། །ལྷོ་ནུབ་ཏུ་སྲིན་པོ་སྔོན་པོ། རལ་གྲི་དང་ཕུབ་ཐོགས་པ། མི་རོ་ལ་ཞོན་པ་ཆུང་མ་དང་བཅས་པའོ། །ནུབ་ཏུ་ཆུ་ལྷ་308

དཀར་པོ། དུང་དང་སྦྲུལ་ཞགས་ཐོགས་པ། ཆུ་སྲིན་ལ་ཞོན་པ། གདེངརྨེ་ཀ་བདུན་དང་ལྡན་པ་ཆུང་མ་དང་བཅས་པའོ། །ནུབ་བྱང་དུ་རླུང་ལྷ་ནམ་མཁའི་མདོག་ཅན་སྔོན་པོ། ལག་པ་གཉིས་ཀྱིས་བ་དན་ཐོགས་པ། རི་དྭགས་ལ་ཞོན་པ་ཆུང་མ་དང་བཅས་པའོ།།བྱང་དུ་ལུས་ངན་སེར་པོ། གཡས་ལྕགས་ཀྱུ། གཡོན་དབྱུག་པ། མི་ལ་ཞོན་པ་ཆུང་མ་དང་བཅས་པའོ། །ཕྲེང་བར་གཡོན་མདུང་ཐོགས་པར་བཤད།
 འདི་དག་གི་ཆུང་མ་རྣམས་ཀྱི་མདོག་ལ་སོགས་པ་ནི། རང་གི་ཁྱོ་དང་འདྲ་བའོ། །དེ་ནས་དབང་ལྡན་དང་ཉེ་བར་ཚངས་པ་སེར་པོ། གདོང་བཞི་པ། ལག་པ་བཞི་པ། དང་པོ་གཉིས་པདྨ་དང་ཕྲེང་བ་ཐོགས་ནས་ཐལ་མོ་སྤྱི་བོར་སྦྱར་བ། འོག་མ་གཉིས་ཀྱིས་དབྱུག་པ་དང་སྤྱི་བླུགས་འཛིན་པའོ། །ཕྲེང་བར་གཉིས་ཀྱིས་ཐལ་མོ་སྦྱར་བར་བཤད་དོ། །ངང་པ་ལ་ཞོན་པ་ཆུང་མ་དང་བཅས་པའི་འཁོར་གྱིས་བསྐོར་བའོ། །ཁྱབ་འཇུག་ནག་པོ་ལག་པ་བཞི་པ། དང་པོ་གཉིས་འཁོར་ལོ་དང་དུང་ཐོགས་ནས་ཐལ་མོ་སྤྱི་བོར་སྦྱར་བ། འོག་མ་གཉིས་ཀྱིས་ཤྭ་ར་བའི་གཞུ་དང་དབྱུག་པ་འཛིན་པ། ནམ་མཁའ་ལྡིང་ལ་ཞོན་པ་ཆུང་མ་དང་བཅས་པའི་འཁོར་གྱིས་བསྐོར་བའོ། །དབང་ཕྱུག་ཆེན་པོ་དཀར་པོ། ཕྱག་གཉིས་ཐོད་པ་དང་རྩེ་གསུམ་ཐོགས་ཏེ་ཐལ་མོ་སྦྱར་བ།ཟླ་ཕྱེད་ཀྱི་ཅོད་པན་ཅན།ཁྱུ་མཆོག་ལ་ཞོན་པ་ཆུང་མ་དང་བཅས་པའི་འཁོར་གྱིས་བསྐོར་བའོ། །འདི་ལ་ཕྲེང་བར་ཕྱག་བཞི་པར་བྱས་སོ། །གཞོན་ནུ་ཀུརྟི་ཀ་མདོག་དམར་པོ། བྱིས་པའི་གཟུགས་ཅན་གདོང་དྲུག་པ། ལག་པ་དྲུག་པ།ལག་པ་གཉིས་ཀྱིས་ཐལ་མོ་སྤྱི་བོར་སྦྱར་བ།ཡང་གཅིག་ན་མདུང་རྡོ་རྗེ།ཡང་གཉིས་ན་ཁྱིམ་བྱ་དང་དྲིལ་བུ་ཐོགས་པ། རྨ་བྱ་ལ་ཞོན་པ། ནག་པོ་ཆེན་པོ་མདོག་ནག་པོ། རྩེ་གསུམ་དང་309

ཐོད་པ་ཐོགས་པ། དགའ་བྱེད་དབང་ཕྱུག་ནག་པོ།རྫ་རྔ་བརྡུང་བ་ལ་བརྩོན་པ། རྫ་རྔ་ལ་ཞོན་པ། ཉི་མ་དམར་པོ་ལག་པ་གཉིས་ལ་པདྨ་ལ་གནས་པའི་ཉི་མའི་དཀྱིལ་འཁོར་ཐོགས་པ། རྟས་དྲངས་པའི་ཤིང་རྟ་ལ་ཞོན་པ། ཟླ་བ་དཀར་པོ་ཕྱག་གཉིས་པདྨའི་སྟེང་དུ་ཟླ་བའི་དཀྱིལ་འཁོར་ཐོགས་པ། ངང་པ་ལ་ཞོན་པའོ། །ཕྲེང་བར་ཀུ་མུ་ཏའི་སྟེང་དུ་ཟླ་བའི་དཀྱིལ་འཁོར་ཞེས་བཤད།མིག་དམར་དམར་པོ། གཡས་ཆུ་གྲི། གཡོན་མི་མགོ་ཟ་བ། གླང་པོ་ལ་ཞོན་པ་སྟེ། ཕྲེང་བར་ར་ལ་ཞོན་པ་སྟེ། དེ་དག་པར་སེམས། གཟའ་ལག་སེར་པོ།མདའ་གཞུ་ཐོག་པ་པདྨ་ལ་འདུག་པ། ཕུར་བུ་དཀར་པོ། ཕྲེང་བ་དང་སྤྱི་བླུགས་ཐོགས་པ། པདྨ་ལ་གནས་པའོ། །པ་སངས་དཀར་པོ། ཕྲེང་བ་དང་སྤྱི་བླུགས་འཛིན་པ། བུམ་པ་ལ་གནས་པ། སྤེན་པ་ནག་པོ། དབྱུག་པ་ཐོགས་པ།རུས་སྦལ་ལ་ཞོན་པ། སྒྲ་གཅན་དམར་ནག །ཉི་མ་དང་ཟླ་བ་ཐོགས་པ།མཇུག་རིང་ནག་པོ། རལ་གྲི་དང་སྦྲུལ་ཞགས། སྟོབས་བཟང་ནག་པོ། རལ་གྲི་དང་གཤོལ་ཐོགས་པ། གླང་པོ་ཆེ་ལ་ཞོན་པ། ཕྲེང་བར་དཀར་པོར་བྱས་འདུག །རྒྱལ་བྱེད་ལྗང་ཁུ་ཕྱག་བཞི་པ། གཡས་མེ་ཏོག་གི་ཕྲེང་བ་མདའ།གཡོན་གཞུ་དང་ཁམ་ཕོར་ཐོགས་པ། ཀོ་ཀི་ལ་སྟེ། ཁུ་བྱུག་གི་ཤིང་རྟ་ལ་ཞོན་པ་སྤྲང་རྩིར་བྱེད་པ་དཀར་པོ། གཡས་ན་ཆུ་སྲིན་རྒྱལ་མཚན་དང་མདའ།གཡོན་ན་གཞུ་དང་ཁམ་ཕོར། ནེ་ཙོའི་ཁྲི་ལ་བཞུགས་པའོ། །དཔྱིད་ཀྱི་ལྷ་དཀར་པོ། མདའ་དང་རལ་གྲི། གཡོན་གཞུ་དང་ཁམ་ཕོར། སྤྲིན་ལ་ཞོན་པའོ། །ཀླུ་མཐའ་ཡས་དམར་པོ། ནོར་རྒྱས་སེར་པོ། འཇོག་པོ་ནག་པོ། སྟོབས་རྒྱུ་དང་།པདྨ་དཀར་པོ། པདྨ་ཆེན་པོ་ནག་པོ། དུང་སྐྱོང་སེར་པོ།རིགས་ལྡན་དམར་པོ། ཐམས་ཅད་ཀྱང་གདེངས་ཀ་བདུན་དང་ལྡན་པ། ལག་པ་ཐལ་མོ་310

སྦྱར་བ་འཁོར་དང་བཅས་པའོ། །ཐགས་བཟང་རིས་དང་། སྟོབས་ལྡན་དང་། རབ་དགའ་དང་། རྣམ་པར་སྣང་བྱེད་ལ་སོགས་པའི་ལྷ་མ་ཡིན་གྱི་དབང་པོ་རྣམས་ནི། ནག་པོའོ། །རལ་གྲི་དང་ཕུབ་ལ་སོགས་པ་མཚོན་ཆ་སྣ་ཚོགས་ཐོགས་པ། གོ་ཆ་གྱོན་ཞིང་ཆས་པ་འཁོར་དང་བཅས་པའོ། །ནམ་མཁའ་ལྡིང་གི་དབང་པོ་ནི། གཤོག་རྒྱངས་རིང་བ། པུས་མོའི་བར་དུ་དཀར།ལྟེ་བའི་བར་དུ་སེར། ལྐོག་མའི་བར་དུ་དམར། སྤྱི་གཙུག་གི་བར་དུ་ནག་པ།ལག་པ་གཉིས་ཐལ་མོ་སྦྱར་བ།ནམ་མཁའ་ལྡིང་དུ་མས་བསྐར་བའོ། །མིའམ་ཅིའི་རྒྱལ་པོ་ལྗོན་པ་དམར་སྐྱ། པི་ཝང་ཐོགས་པ། རྒྱན་ཐམས་ཅད་ཀྱིས་བརྒྱན་པ། མིའམ་ཅིའི་རྒྱལ་པོ་དུ་མས་བསྐོར་བའོ། །དྲི་ཟའི་རྒྱལ་པོ་གཙུག་ཕུད་ལྔ་པ་གསེར་མདོག །རྒྱན་ཐམས་ཅད་ཀྱིས་བརྒྱན་པ།དྲི་ཟའི་རྒྱལ་པོ་དུ་མས་བསྐོར་བ། འདི་པི་ཝང་འཛིན་པར་ཕྲེང་བར་བཤད། རིག་འཛིན་གྱི་རྒྱལ་པོ་དོན་ཐམས་ཅད་གྲུབ་པ་གསེར་བཙོ་མའི་མདོག་ཅན། རྒྱན་ཐམས་ཅད་ཀྱིས་བརྒྱན་པ།རིག་འཛིན་གྱི་རྒྱལ་པོ་དུ་མས་བསྐོར་བ།འདི་མེ་ཏོག་གི་ཕྲེང་བ་འཛིན་པར་བཤད་དོ། །གནོད་སྦྱིན་རྣམས་ནི། ལག་ན་བཱི་ཛ་པུ་ར་དང་ནེ་ལེ་ཐོགས་པ་སྟེ། གང་བ་བཟང་པོ་སྔོན་པོ། ནོར་བུ་བཟང་པོ་སེར་པོ།གནོད་སྦྱིན་དམར་པོ། རྣམ་སྲས་སེར་པོ།པི་ཙི་ཀུཎྜ་ལི་དམར་པོ།ཀི་ལི་མ་ལི་ལྗང་ཁུ། སྒོའི་དབང་པོ་སེར་པོ། སྤྱོད་པའི་དབང་པོ་སེར་པོའོ། །འཕྲོག་མ་གསེར་མདོག་བུ་དང་བཅས་པ་སྟེ། ཕྲེང་བར་ཟན་ཆང་ཐོགས་པར་བཤད།ཐམས་ཅད་ཀྱང་རྒྱན་ཐམས་ཅད་ཀྱིས་བརྒྱན་པའོ། །རྒྱུ་སྐར་རྣམས་ནི། ཐ་སྐར་དཀར། བྲ་ཉེ་ལྗང་། སྨིན་དྲུག་ལྗང་སེར། སྣར་མ་དམར་སྐྱ། མགོ་ནག །ལག་དཀར། ནབས་སོ་དཀར། རྒྱལ་ལྗང་། སྐག་དང་མཆུ་དཀར། བྲེ་ལྗང་311

སེར། དབོ་ལྗང་ཁུ། མེ་བཞི་དཀར། ནག་པ་ལྗང་། ས་རི་དཀར། ས་ག་ནག །ལྷ་མཚམས་ལྗང་། སྣྲོན་དང་སྒྲུབས་དཀར། ཆུ་སྟོད་ནགཚོ།ཆུ་སྨད་སྐྱ། གྲོ་བཞིན་དམར་སྐྱ། བྱི་ཞུན་ལྗང་ཁུ། མོན་གྲུ་ནག །མོན་གྲེ་སེར། ཁྲུམས་སྟོད་ལྗང་། ཁྲུམས་སྨད་སེར། ནམ་གྲུ་སེར་སྐྱ་སྟེ། རྒྱུ་སྐར་ཉི་ཤུ་རྩ་བརྒྱད་པོ་ཐམས་ཅད་ཀྱང་ཞི་བ་སྟེ།སྟོད་གཡོགས་གཡོ་བ་དང་བཅས་པ་གྱོན་པ། ཐལ་མོ་སྦྱར་བ། བུད་མེད་ཀྱི་གཟུགས་སོ།།ཚངས་མ་ཚངས་པ་དང་འདྲ་བ། དྲག་མོ་དྲག་པོ་དང་འདྲ་བ། ཁྱབ་འཇུག་མ་ཁྱབ་འཇུག་འདྲ་བ། གཞོན་ནུ་མ་གདོང་དྲུག་འདྲ་བ། དབང་མོ་བརྒྱ་བྱིན་ལྟ་བུ། ཕག་མོ་ནག་མོ་ཡི་དྭགས་ལ་ཞོན་པ། ཉ་རློན་པ་དང་ཐོད་པ་ལག་ན་ཐོགས་པ། རྒན་བྱད་མ་དམར་མོ། ཡི་དྭགས་ལ་ཞོན་པ་གྲི་གུག་དང་ཐོད་པ་འཛིན་པ། དེ་དང་ཉེ་བར། གླིང་གི་རི་ཏི་སྟེ། མ་མོ་བདུན། གླིང་གི་རི་ཏི་དང་བཅས་པའོ། །གླིང་གི་རི་ཏི་ནི། ནག་མོ་ཤིན་ཏུ་སྐེམ་པ། ཕྱག་གཉིས་ཕྲེང་བ་དང་སྤྱི་བླུགས་འཛིན་པ། ཐལ་མོ་སྦྱར་བར་ཕྲེང་བར་བཤད་དོ། །ཚོགས་བདག་དཀར་པོ་གླང་པོ་ཆེའི་གདོང་པ་ཅན། ཕྱག་གཉིས་ཀྱིས་ལ་དུ་དང་ལ་ཕུག་ཐོགས་པའོ། །གཞན་གཉིས་ཀྱིས་མདུང་རྩེ་གསུམ་དང་དགྲ་སྟ་ཐོགས་པ་བྱི་བ་ལ་ཞོན་པའོ། །ཚོགས་བདག་དུ་མས་བསྐོར་བའོ། །ལྷ་གཞན་དག་ཀྱང་གཞལ་ཡས་ཁང་ན་གནས་པར་བྲིའོ སྒོ་བཞིར་ལྕགས་ཀྱུ་ལ་སོགས་པ་བཞིའོ། །དེ་ནས། གཞུང་འདིའི་རྒྱས་བཤད་ཀྱི་སྐབས་དང་ཕྲེང་བར་མ་བྱུང་ཡང་། མདོར་བསྟན་གྱི་སྐབས་ནས་ཕྱི་སྒོའི་ཤར་གྱི་ཆ་ལ་ནི། གཤིན་རྗེ་གཤེད་པོའི་ཕྱག་རྒྱ་ཆེ། །ཐམས་ཅད་སྲུང་ལ་རབ་བརྩོན་པ། །རྣམ་པ་ཀུན་ཏུ་ལེགས་པར་གཞག །གཡོན་བརྐྱང་པས་ནི་ལེགས་བཞུགས་ཤིང་། །ཕྱག་གཡས་དབྱུག་པ་འཕྱར་མཛད་ལ། །ཕྱག་གཡོན་ཐུགས་312

ཀུར་སྡིགས་མཛུབ་བསྒྲེང་། །རབ་ཏུ་དྲག་པ་བྲི་བར་བྱ། །གཞན་གྱིས་མི་ཐུབ་ཁྲོ་བོ་ཆེའི། །ཕྱག་རྒྱ་ཆེན་པོ་ལྷོ་ཕྱོགས་སུ། ཁྲོ་བོའི་རྒྱལ་པོ་རྟ་མགྲིན་ནི། ཕྱག་རྒྱ་ཆེན་པོ་ནུབ་ཕྱོགས་སུ། བྱུརྡོ་རྗེ་འཇིགས་བྱེད་སྤྱན་གྱི་ནི། །ཕྱག་རྒྱ་ཆེན་པོ་བྱང་ཕྱོགས་སུ། །ཕྱི་ཡི་དཀྱིལ་འཁོར་ཕྱི་རོལ་དུ། །བསྲུང་བའི་ཕྱིར་ནི་ཐམས་ཅད་དགོད། །ཅེས་གསུངས་པས། ཁྲོ་བོ་བཞི་པོ་དེ་ཡང་དགོད་པར་བྱའོ། །གཉིས་པ་འགྲེལ་པ་བར་པ་སྒེག་པའི་རྡོ་རྗེའི་རྗེས་སུ་འབྲངས་པའི་སྒྲུབ་་་་་་་་ཐབས་གསང་ལྡན་ལ་དཀྱིལ་འཁོར་བདུན་ལས། དང་པོ་རིགས་བསྡུས་པའི་དཀྱིལ་འཁོར་ནི། དཀྱིལ་འཁོར་སྒོ་སྤྲག སྒོ་ཕྱི་ནང་གཉིས་ཀ་ལ་རྟ་བབས་ཡོད་པ། སྣ་ཚོགས་རྡོ་རྗེ་དང་། རྡོ་ར་མེ་རི་ཅན་གྱི་དབུས་སུ་འཁོར་ལོ་རྩིབས་བརྒྱད། དེའི་ཕྱིར་འཁོར་ལོ་རྩིབས་བཅུ་དྲུག །སྒོ་ཕྱི་མའི་ནང་དུ་ཡང་འཁོར་ལོ་རྩིབས་བཅུ་དྲུག་པ་བྱས་ལ།འཁོར་ལོ་རྣམས་ཀྱི་རྩིབས་རྣམས་ཕྱོགས་ཚོན།ལྟེ་བ་དང་མུ་ཁྱུད་དཀར་པོ། རེ་ཁ་སེར་པོར་བྱ་གསུང་། ཕྱོགས་ཚོན་ནི།དབུས་དཀར། ཤར་སྔོ། ལྷོ་སེར། ནུབ་དམར། བྱང་ལྗང་། རྩིག་པ་ནི། ཕྱི་ནས་སྔོ་སེར་དམར་ལྗང་དཀར་རོ། །དབུས་ཀྱི་འཁོར་ལོའི་ལྟེ་བ་ལ་སེང་གེ རྩིབས་རྣམས་ལ་ཤར་དུ་གླང་པོ་ཆེ།ལྷོར་རྟ། ནུབ་ཏུ་རྨ་བྱ།བྱང་དུ་ནམ་མཁའ་ལྡིང་གི་གདན། དེ་རྣམས་ཀྱི་སྟེང་དུ་རིན་པོ་ཆེའི་ཁྲི།པདྨ། ཉི་མ།ཟླ་བ།དར་གྱི་གློ་སྟན་ཏེ། གདན་དྲུག་བརྩེགས་སུ་བོད་ཀྱི་བླ་མ་རྣམས་བཞེད་དོ། །གཞུང་ལས་ནི། སྲོག་ཆགས་དང་། པདྨ་དང་། དར་གྱི་གློ་སྟན་ཏེ། སུམ་བརྩེགས་ལས་མ་བཤད་དོ། །དབུས་སུ་རྣམ་སྣང་ཆེན་པོ་སྐུ་མདོག་དཀར་པོ། ཞལ་བཞི་པ།རལ་པའི་ཅོད་པན་ཅན་རྒྱན་མེད་པ། ཕྱག་གཉིས་བྱང་ཆུབ་མཆོག་གི་ཕྱག་རྒྱ་དང་ལྡན་པའོ། །འདི་ལ་བྱེ་མ་ལུང་པས། ཞལ་བཞི་ཕྱོགས་མདོག་དང་།313

ཕྱག་བརྒྱད་དུ་བཞེད་དོ། །ཞལ་བཞི་ཕྱོགས་མདོག་ཏུ་འགྲེལ་པ་དང་སྒྲུབ་ཐབས་ནས་མ་གསུངས་ཤིང་། འགྲེལ་པར་ཕྱག་གཉིས་ཀྱི་རྣམ་དག་གསུངས་པའི་ཕྱིར་ཕྱག་གཉིས་སུ་རིགས་སོ། །དེའི་ཐུགས་སྐར་ཟླ་བའི་དཀྱིལ་འཁོར་ལ་དང་པོའི་སངས་རྒྱས་སྐུ་མདོག་དཀར་པོ། ཞལ་ལྔ་པ་ཟུར་ཕུད་ལྔ་དང་ལྡན་པ།ཞལ་ཤར་སྔོ་ལྷོ་སེར་ནུབ་དམར་བྱང་ལྗང་སྟེང་ཞལ་དཀར་པོ་ཞི་བ།གཞོན་ནུའི་རྒྱན་དང་ལྡན་ཞིང་སྒེག་པ་དང་བཅས་པ། རས་སྣ་ཚོགས་བསྣམས་པ། ཕྱག་གཡོན་བཞི། ཤེར་ཕྱིན་སྟོང་ཕྲག་བརྒྱ་པ་དུམ་བུ་བཞིར་བྱས་པའི་པོ་ཏི་རེ་རེ་ཐུགས་ཀུར་བསྣམས་པ། ཕྱག་བཞི་ཤེར་ཕྱིན་གྱི་རལ་གྲི་འདེབས་པའི་ཚུལ་གྱིས་བསྣམས་པའོ། །དེའི་ཐུགས་ཀུར་ཤེས་རབ་འཁོར་ལོ་ཁ་དོག་དྲུག་དང་ལྡན་པ། རྩིབས་དྲུག་པ་མུ་ཁྱུད་བཞི་དང་ལྡན་པའོ། །འདི་ལ་བླ་མ་གོང་མ་རྣམས་རྩིབས་དྲུག་གི་ཁ་དོག་ཕྱོགས་བཞི་ཕྱོགས་མདོག །ཤར་དང་ཤར་ལྷོའི་རེ་རེ་དཀར་པོར་བཞེད་དོ། །རིམ་གཉིས་བཀླགས་གྲུབ་དང་མཐུན་ནོ། །འགྲེལ་པ་ནས། དེ་ནས་རྩིབས་དང་པོ་ནས་བརྩམས་ཏེ།རིམ་པ་ཇི་ལྟ་བ་བཞིན་དུ་གསང་སྔགས་དྲུག་པོ་རྣམས་རིགས་ཀྱི་ཁ་དོག་་་་་་་རིམ་པར་དགོད་པར་བྱ་སྟེ། འདི་ལྟར། དང་པོ་ལ་ཨོཾ་བཛྲ་ཏི་ཀྵྞཱ་ཡ་ཏེ་ན་མཿ གཉིས་པ་ལ་ཨོཾ་དུཿ ཁ་ཙྪ་དཱ་ཡ་ན་མཿ གསུམ་པ་ལ་ཨོཾ་པྲ་ཛྙཱ་ཚྭ་ན་མུསྟ་ཡ་ཏེ་ན་མཿ བཞི་པ་ལ་ཨོཾ་ཙཱ་ན་ཀཱ་ཡ་ཡ་ཏེ་ན་མཿ ལྔ་བ་ལ་ཨོཾ་ཝ་གི་ཤྭ་ར་ཡ་ཏེ་ན་མཿ དྲུག་པ་ལ་ཨོཾ་ཨ་ར་པ་ཙ་ན་ཡ་ཏེ་ན་མཿ ཞེས་བྱ་བ་རྣམས་སོ། །ཞེས་གསུངས་པ་ལྟར་ན། དམར་པོ་དང་། སྔོན་པོ་དང་། དཀར་པོ་དང་། ལྗང་ཁུ་དང་། སེར་པོ་དང་། དཀར་པོ་རྣམས་རིམ་པ་བཞིན་ཡིན་ལ། རིམ་གཉིས་བཀླགས་གྲུབ་ལྟར་ན།དཀར་པོ་དང་པོ་ཤར་སྟོད། དཀར་པོ་ཐ་མ་ཤར་སྨད་314

ལ། གཞན་རྣམས་རང་ཕྱོགས་སུ་བཞེད་དོ། །ལྟེ་བ་དཀར་པོ། དེའི་ཕྱིར་མུ་ཁྱུད་གཉིས་དཀར་པོ་ལ་ནང་དམར། ཨོཾ་སརྦ་དྷ་རྨཱ་བྷ་བ་སྭ་བྷཱ་བ་བི་ཤུདྡྷ་བཛྲ་ཨ་ཨཱ་རྨེ་ཨཿ ཕྱི་མ་ལ་དབྱངས་ཡིག་བཅུ་གཉིས།རྩིབས་ཀྱི་ཕྱི་འཁོར་གྱི་མུ་ཁྱུད་ནང་མ་ལ་ཕྲེང་བའི་སྔགས། ཨ་ཨཱ་སརྦ་ཏ་ཐཱ་ག་ཏ་ཧྲི་ད་ཡ་ཧ་ར་ཧ་ར་ཨོཾ་རྒྱུ་གླི་བྷ་ག་ཝན་ཛྷ་ན་མུརྟི་ཝ་གི་ཤྭ་ར་མ་ཧཱ་པཱ་ཙ་སརྦ་དྷརྨ་ག་ག་ན་ཨ་མ་ལ་སུ་པ་རི་ཤུདྡྷ་དྷརྨ་དྷ་ཏུ་ཛྷ་ན་གས་ཨ། དེའི་ཕྱིའི་མུ་ཁྱུད་ལ་གསལ་བྱེད་ཀ་ནས་ཧའི་བར་དགོད་དོ། །འཁོར་ལོ་དེའི་ལྟེ་བ་ལ་འཇམ་དཔལ་ཡེ་ཤེས་སེམས་དཔའ་སྟོན་མའི་ཟླ་བའི་འོད་ལྟར་དཀར་བ། ཞལ་དྲུག་པ། རིན་པོ་ཆེའི་མཐོན་ཀ་མཆོག་ལྟ་བུའི་ཟུར་ཕུད་བཟང་པོ་ཅན། འཆར་ཁའི་ཉི་མའི་འོད་ཀྱི་དཀྱིལ་འཁོར་ཅན། རྒྱན་ཐམས་ཅད་ཀྱིས་བརྒྱན་པ། སྣ་ཚོགས་པདྨ་དང་ཟླ་བའི་དཀྱིལ་འཁོར་གྱི་སྟེང་ན་བཞུགས་པ་སྟེ། སྣ་ཚོགས་པདྨ་འགྲེལ་པ་ནས་བཤད། ཟླ་བའི་དཀྱིལ་འཁོར་རིམ་གཉིས་བཀླགས་གྲུབ་ནས་བཤད་དོ། །ཕྱག་གཉིས་མཉམ་བཞག་ཏུ་མཛད་པར་གོང་མ་རྣམས་བཞེད་ཅིང་།དེས་ཨུཏྤལ་གྱི་རྩ་བ་འཛིན་པ་ཨུཏྤལ་གྱི་སྟེང་ན་ཤེར་ཕྱིན་གྱི་གླེགས་བམ་་་་་་་བཞུགས་པའོ། །ཨུཏྤལ་གཉིས་གཡས་དམར་པོ། གཡོན་སྔོན་པོར་སྒྲུབ་ཐབས་ནས་བཤད། འགྲེལ་པ་ནས་གཉིས་ཀ་སྔོན་པོར་བཤད། ཞི་བའི་ཉམས་དང་ལྡན་པ། ཏིང་ངེ་འཛིན་ལ་སྙོམས་པར་ཞུགས་པའོ། །འདིའི་ཞལ་དྲུག་པ། ཁ་དོག་གི་དམིགས་བསལ་སྒྲུབ་ཐབས་དང་འགྲེལ་པ་ནས་མ་གསུངས། བླ་མ་གོང་མ་རྣམས་ཀྱི་མན་ངག་ལས་བཞི་ཕྱོགས་མདོག སྟེང་ཞལ་གཉིས་དཀར་པོར་བཞེད་དོ། །དེ་ནས་ཤར་དུ་མི་བསྐྱོད་པ་སྔོན་པོ་ས་གནོན་གྱི་ཕྱག་རྒྱ་ཅན། ལྷོར་རིན་ཆེན་འབྱུང་ལྡན་སེར་པོ་མཆོག་སྦྱིན་གྱི་ཕྱག་རྒྱ་ཅན།ནུབ་ཏུ་315

སྣང་བ་མཐའ་ཡས་དམར་པོ་ཏིང་ངེ་འཛིན་གྱི་ཕྱག་རྒྱ་ཅན། བྱང་དུ་དོན་གྲུབ་ལྗང་ཁུ་སྐྱབས་སྦྱིན་གྱི་ཕྱག་རྒྱ་ཅན། ཐམས་ཅད་ཀྱང་རྡོ་རྗེ་སྐྱིལ་ཀྲུང་གིས་བཞུགས་པ། དབུ་རྒྱན་ལ་སོགས་པའི་རིན་པོ་ཆེའི་རྒྱན་གྱིས་བརྒྱན་པའོ། །འདི་ལ་རྔོག་པ། བདེ་གཤེགས་རྒྱན་མེད་དུ་བཞེད་ཅིང་། ཐམས་ཅད་གཙོ་བོ་ལྟར་སེམས་དཔའ་སུམ་བརྩེགས་སུ་བཞེད་དོ། །སྒྲུབ་ཐབས་ལས།་དབུ་རྒྱན་དང་ལྡན་ཡེ་ཤེས་ལྡན། ཞེས་པ་དང་། སངས་རྒྱས་དེ་དག་ཐམས་ཅད་ཀྱང་། །སྤྱི་དང་ཁྱད་པར་རྒྱན་རྣམས་ཀུན། འཁོར་ལོའི་སྐབས་ལས་ཤེས་པར་བྱ། །ཞེས་གསུངས་ཤིང་། སུམ་བརྩེགས་སུ་སྒྲུབ་འགྲེལ་གཉིས་ཀ་ནས་གསུངས་པ་མེད་དོ། །དེ་ནས་ཟུར་བཞིར། ཤར་ལྷོར་སེམས་མ་རྡོ་རྗེ་མ་དཀར་མོ། རྡོ་རྗེ་འཛིན་པ། ལྷ་ནུབ་ཏུ་རིན་ཆེན་རྡོ་རྗེ་མ་སྔོན་མོ། རིན་པོ་ཆེ་འཛིན་པ། ནུབ་བྱང་དུ་ཆོས་རྡོ་རྗེ་མ་དམར་མོ། པདྨ་འཛིན་པ། བྱང་ཤར་དུ་རྡོ་རྗེ་ལས་མ་ལྗང་ཁུ། སྣ་ཚོགས་རྡོ་རྗེ་འཛིན་པ། ཐམས་ཅད་ཀྱང་རང་རང་གི་རིགས་ཀྱི་བདག་པོས་དབུ་རྒྱན་པ། རྒྱན་སྣ་ཚོགས་ཀྱིས་བརྒྱན་པའོ། །འདི་ལ་རྔོག་པས། སེམས་མ་རྡོ་རྗེ་མ་སྔོན་མོ། རིན་ཆེན་རྡོ་རྗེ་མ་སེར་མོར་བཞེད་ཅིང་། ཡུམ་བཞི་ག་སྦས་ཡུམ་དུ་བཞེད་མོད་ཀྱི། སྒྲུབ་ཐབས་ལས སེམས་མ་རྡོ་རྗེ་ཞེས་བྱ་དཀར། །ཞེས་པ་དང་། ཨ་ལས་བསྐྱེད་པའི་རིན་ཆེན་མ། །སྔོ་བསངས་མཛེས་པའི་སྟབས་ཚུལ་ཅན། །ཞེས་བཤད་པ་དང་འགལ་ཞིང་།སྦས་ཡུམ་དུ་འདོད་པ་ལ་ཤེས་བྱེད་མི་སྣང་ངོ་། །དེའི་ཕྱི་རོལ་གྱི་རྩིབས་བཅུ་དྲུག་ལ། ཤར་དུ་བྱང་ཤར་ནས་བརྩམས་ཏེ། རྡོ་རྗེ་སེམས་དཔའ་རྡོ་རྗེ་འཛིན་པ། རྡོ་རྗེ་རྒྱལ་པོ་ལྕགས་ཀྱུ། རྡོ་རྗེ་ཆགས་པ་མདའ་གཞུ། རྡོ་རྗེ་ལེགས་པ་སེ་གོལ་གཏོགས་པ། ལྷོར་རྡོ་རྗེ་རིན་ཆེན་རིན་པོ་ཆེ་བསྣམས་པ། རྡོ་རྗེ་ཉི་མ་ཉི་316

མ་བསྣམས་པ། རྡོ་རྗེ་རྒྱལ་མཚན་རྒྱལ་མཚན་བསྣམས་པ། རྡོ་རྗེ་བཞད་པ་སོའི་ཕྲེང་བ། ནུབ་ཏུ་རྡོ་རྗེ་ཆོས་པདྨ་ཁ་འབྱེད་པ། རྡོ་རྗེ་རྣོན་པོ་རལ་གྲི། རྡོ་རྗེ་རྒྱུ་འཁོར་ལོ། རྡོ་རྗེ་སྨྲ་བ་ལྕེ། བྱང་དུ་རྡོ་རྗེ་ལས་སྣ་ཚོགས་རྡོ་རྗེ། རྡོ་རྗེ་བསྲུང་བ་གོ་ཆ། རྡོ་རྗེ་གནོད་སྦྱིན་མཆེ་བ། རྡོ་རྗེ་ཁུ་ཚུར་ཁུ་ཚུར་འཛིན་པའོ། །འཁོར་ལོའི་ཕྱིའི་གྲུ་ཆད་ལ། ཤར་ལྷོར་སྒེག་མོ་ཕྱག་གཉིས་རྡོ་རྗེ་ཁུ་ཚུར་གྱིས་རྡོ་རྗེ་རྩེ་གསུམ་དཀུར་བཞག་ནས་འགྱིང་བ།ལྷོ་ནུབ་ཏུ་ཕྲེང་བ་མ་རིན་པོ་ཆེའི་ཕྲེང་བ་འཛིན་པ། ནུབ་བྱང་དུ་གླུ་མ་པི་ཝང་འཛིན་པ། བྱང་ཤར་དུ་གར་མ་གར་བསྒྱུར་བའོ། །ཕྱིའི་ཕྱི་རོལ་གྱི་གྲུ་ཆད་ལ། ཤར་ལྷོར་བདུག་པ་མ་སྤོས་ཕོར། ལྷོ་ནུབ་ཏུ་མེ་ཏོག་མ་མེ་ཏོག་གི་གཞིང་པ། ནུབ་བྱང་དུ་མར་མེ་མ་མར་མེ། བྱང་ཤར་དུ་དྲི་ཆབ་མ་དྲིའི་དུང་ཆོས། ཕྱིའི་དཀྱིལ་འཁོར་གྱི་འཁོར་ལོའི་རྩིབས་ལ། ཤར་དུ་བྱམས་པ། འཇམ་དཔལ། སྤོས་ཀྱི་གླང་པོ། ཡེ་ཤེས་ཏོག་བཞི་རྡོ་རྗེ་འཛིན་པ། ལྷོར་བཟང་སྐྱོང་། བློ་གྲོས་རྒྱ་མཚོ།བློ་གྲོས་མི་ཟད་པ། སྤོབས་པ་བརྩེགས་པ་དང་བཞི་རིན་པོ་ཆེ་བསྣམས་པ།ནུབ་ཏུ་མཐུ་ཆེན་ཐོབ། ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་ངེས་པར་འཇོམས་པ། དྲ་བ་ཅན་གྱི་འོད་བཞི་པདྨ་བསྣམས་པ།བྱང་དུ་ཟླ་འོད་གཞོན་ནུ། འོད་དཔག་མེད། ནམ་མཁའི་མཛོད། སྒྲིབ་པ་ཐམས་ཅད་རྣམ་པར་སེལ་བ་བཞི་སྣ་ཚོགས་རྡོ་རྗེའོ། །སྒོ་ཕྱི་ནང་གཉིས་ཀུའི་ཤར་སྒོར།རྡོ་རྗེ་ལྕགས་ཀྱུ་ལྕགས་ཀྱུ་བསྣམས་པ། ལྷོ་སྒོར་རྡོ་རྗེ་ཞགས་པ་ཞགས་པ་བསྣམས་པ།ནུབ་སྒོར་རྡོ་རྗེ་ལྕགས་སྒྲོགས་ལྕགས་སྒྲོགས་བསྣམས་པ།བྱང་དུ་རྡོ་རྗེ་འབེབས་པ་དྲིལ་བུ་བསྣམས་པའོ། །དེ་རྣམས་ཀྱི་གཡོན་གྱི་ཕྱག་མཚན་གསལ་བར་མ་གསུངས་པ་ལ་བླ་མའི་གསུང་གིས་ཡུམ་བཞི་གཡོན་དཀུར་་་་་་317

བརྟེན་པ་ཡིན། གཡོན་གཞན་ན་ཕྱག་མཚན་མེད་པ་རྣམས་ཨུཏྤལ་འཛིན་པར་བཞེད་དོ། །རྡོ་རྗེ་དབྱིངས་ཀྱི་དཀྱིལ་འཁོར་ཡིན་པའི་ཕྱིར་རྡོ་རྗེ་དབྱིངས་བཞིན་དུ་བྱས་ཀྱང་འགལ་བ་མེད་དམ་བསམ་མོ། །དེ་དག་བྱེ་བྲག་རིགས་ཀྱི་མདོག །ཅེས་གསུངས་པའི་ཕྱིར་ཐམས་ཅད་ཀྱང་ཕྱོགས་མདོག་ཅན་། གཡོན་དུ་འགྱིང་ཞིང་རབ་ཏུ་དགྱེས་པས་གཙོ་བོ་ལ་ལྟ་བ། གཞོན་ནུའི་ཚུལ་ཅན་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། སེམས་མ་རྡོ་རྗེ་མ་ནས་འབེབས་པའི་བར་ཐམས་ཅད་ཀྱང་ཟླ་བའི་གདན་ལ་སེམས་དཔའི་་་་་་་སྐྱིལ་མོ་ཀྲུང་གིས་བཞུགས་པ།དེ་བཞིན་གཤེགས་པ་དང་བྱམས་པ་ལ་སོགས་པ་བཅུ་དྲུག་ལ་རིན་པོ་ཆེས་དབུ་བརྒྱན་ཅིང་། གཞན་ཐམས་ཅད་ལ་རང་རང་གི་རིགས་ཀྱི་བདག་པོས་དབུ་བརྒྱན་པ། མཐུ་ཆེན་ཐོབ་ལ་སོགས་པ་བཞི་འཇོ་སྒེག་ཁྲོ་ཚུལ་དང་ལྡན་པ། གཞན་རྣམས་ནི། སྒེག་པའི་ཉམས་དང་ལྡན་པའོ། །རྡོ་རྗེ་གནོད་སྦྱིན་ཡང་གཞན་ནས་ཁྲོ་བོར་བཤད་པས་ཁྲོ་བོར་དོན་གྱིས་ཐོབ་བོ།།རིགས་བསྡུས་པའི་དཀྱིར་འཁོར་རོ།།གཉིས་པ་འདོད་ཆགས་ཅན་གདུལ་བྱའི་གཙོ་བོར་བསྟན་པའི་དོན་དུ་འོད་དཔག་མེད་ཀྱི་དཀྱིལ་འཁོར་ནི། དཀྱིལ་འཁོར་སྔར་དང་འདྲ་བ་ལ།དབུས་ཀྱི་རྣམ་སྣང་ཆེན་པོ་སྤངས་ནས་དེའི་གནས་སུ་འོད་དཔག་མེད་་་་་་་་་དམར་པོ། ཏིང་ངེ་འཛིན་གྱི་ཕྱག་རྒྱ་ཅན། དེའི་ཐུགས་ཀུར་དང་པོའི་སངས་རྒྱས་སྔར་དང་འདྲ་བའི་ཐུགས་ཀུར་འཁོར་ལོ་དམར་པོ་རྩིབས་བརྒྱད་པ།མུ་ཁྱུད་བཞི་དང་ལྡན་པ་ལ། མུ་ཁྱུད་ཀྱི་སྔགས་རྣམས་སྔར་དང་འདྲ་བ་ལ།རྩིབས་རྣམས་ལ་ཨོཾ་བཛྲ་ཏིཥྛ་ཡ་ཏེ་ན་མཿ བཀོད་དེ། ལྟེ་བར་རྡོ་རྗེ་རྣོན་པོ་དམར་པོ་གཞོན་ནུའི་རྒྱན་དང་ལྡན་པ། གཙུག་ཕུད་ལྔའི་ཟུར་ཕུད་ཅན།318

དར་རམ་རས་སྣ་ཚོགས་བསྣམས་པ། ཕྱག་གཡོན་པདྨ་ཐུགས་ཀུར་བསྣམས་པ། གཡས་རལ་གྲི་བསྣམས་པའོ།།ནུབ་ཏུ་འོད་དཔག་མེད་ཀྱི་གནས་སུ་རྣམ་པར་སྣང་མཛད་དགོད།གཞན་རྣམས་སྔར་དང་འདྲའོ།།གསུམ་པ་མི་བསྐྱོད་པའི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དབུས་སུ་མི་བསྐྱོད་པ་སྔོན་པོ་ས་གནོན་གྱི་ཕྱག་རྒྱ་ཅན་གྱི་ཐུགས་ཀུར་དང་པོའི་སངས་རྒྱས་སྔར་དང་འདྲ་བའི་ཐུགས་ཀུར་འཁོར་ལོ་སྔོན་པོ་རྩིབས་བརྒྱད་པ། མུ་ཁྱུད་དཀར་པོ་བཞི་དང་ལྡན་པའི་རྩིབས་ལ་ཨོཾ་དུཿ ཁ་ཙྪ་ཏ་ཡ་ཏེ་ན་མཿ བཀོད་ལ།དེའི་ལྟེ་བར་རྡོ་རྗེ་རལ་གྲི་སྔོན་པོ་གཞོན་ནུའི་གཟུགས་ཅན། བྱིས་པའི་རྒྱན་ཐམས་ཅད་ཀྱིས་བརྒྱན་པ། ཟུར་ཕུད་ལྔ་པ་རྒྱའི་དར་བསྣམས་པ། ཕྱག་གཡས་རལ་གྲི། གཡོན་རྡོ་རྗེ་འཛིན་པའོ། །མི་བསྐྱོད་པའི་གནས་སུ་རྣམ་སྣང་ངོ་།།བཞི་པ་རྣམ་སྣང་གི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དབུས་སུ་རྣམ་སྣང་ཆེན་པོ་སྤངས་ཏེ་རྣམ་པར་སྣང་མཛད་སྐུ་མདོག་དཀར་པོ།ཞལ་གཅིག་ཕྱག་གཉིས་བྱང་ཆུབ་མཆོག་གི་ཕྱག་རྒྱ་ཅན་གྱི་ཐུགས་ཀུར་དང་པོའི་སངས་རྒྱས་སྔར་དང་འདྲ་བའི་ཐུགས་ཀུར། འཁོར་ལོ་དཀར་པོ་རྩིབས་བཅུ་པ།མུ་ཁྱུད་བཞི་ལྡན་གྱི་རྩིབས་རྣམས་ལ་ཨོཾ་པྲ་ཚྭ་ཛྙཱ་ན་མྱུ་རྟི་ཡ་ཏེ་ན་མཿ བཀོད་པའི་ལྟེ་བར་འཇམ་དཔལ་ཤེས་རབ་ཡེ་ཤེས་སྐུ་་་་་་་མདོག་དཀར་པོ། ཟུར་ཕུད་ལྔ་པ་གཞོན་ནུའི་རྒྱན་གྱིས་བརྒྱན་པ། ན་བཟའ་སྣ་ཚོགས་མནབས་པ།ཕྱག་གཡོན་འཁོར་ལོ།གཡས་རལ་གྲི་འཛིན་པའོ།།ལྔ་པ་དོན་ཡོད་གྲུབ་པའི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དབུས་སུ་དོན་གྲུབ་ལྗང་ཁུ་མི་འཇིགས་པའི་ཕྱག་རྒྱ་ཅན་གྱི་319

ཐུགས་ཀུར་དང་པོའི་སངས་རྒྱས་སྔར་དང་འདྲ་བའི་ཐུགས་ཀུར་འཁོར་ལོ་ལྗང་ཁུ་རྩིབས་བརྒྱད། མུ་ཁྱུད་བཞི་ལྡན་གྱི་རྩིབས་རྣམས་ལ། ཨོཾ་ཚྭ་ན་ཀཱ་ཡ་ཡ་ཏེ་ན་མཿ བཀོད་པའི་ལྟེ་བར་འཇམ་དཔལ་ཡེ་ཤེས་སྐུ་ཅན་ལྗང་ཁུ།གཞོན་ནུའི་རྒྱན་ཅན་དར་གྱིས་ཀླུབས་པ། ཟུར་ཕུད་ལྔའི་གཙུག་ཕུད་ཅན།གཡོན་སྣ་ཚོགས་རྡོ་རྗེ།གཡས་རལ་གྲི་འཛིན་པ་སྟེ།དོན་གྲུབ་ཀྱི་གནས་སུ་ནི་རྣམ་སྣང་ངོ་།།དྲུག་པ་རིན་འབྱུང་གི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་ལ། དབུས་སུ་རིན་འབྱུང་སེར་པོ། མཆོག་སྦྱིན་གྱི་ཕྱག་རྒྱ་ཅན་གྱི་ཐུགས་ཀུར་དང་པོའི་སངས་རྒྱས་སྔར་དང་འདྲ་བའི་ཐུགས་སྐར་འཁོར་ལོ་སེར་པོ་རྩིབས་བརྒྱད་པ། མུ་ཁྱུད་བཞི་ལྡན་གྱི་རྩིབས་ལ། ཨོཾ་ཝཱ་གི་ཤཱ་ར་ཡ་ཏེ་ན་མཿ བཀོད་པའི་ལྟེ་བར་ངག་གི་དབང་ཕྱུག་སེར་པོ་རྒྱན་ཐམས་ཅད་མངའ་བ། ཟུར་ཕུད་ལྔ་པ་རས་སྣ་ཚོགས་མནབས་པ། གཡོན་རིན་པོ་ཆེ་ཐུགས་ཀུར་འཛིན་པ། གཡས་རལ་གྲི་འཛིན་པ་སྟེ། རིན་འབྱུང་གི་གནས་སུ་རྣམ་སྣང་ངོ་།།བདུན་པ་བྱང་སེམས་རྡོ་རྗེའི་དཀྱིལ་འཁོར་ནི། ཕྱིའི་དཀྱིལ་འཁོར་སྔར་དང་འདྲ་བ་ལ། དབུས་སུ་བྱང་སེམས་རྡོ་རྗེ་སྐུ་མདོག་དཀར་པོ། སྒེག་པའི་རྟགས་ཅན། སངས་རྒྱས་ལྔའི་དབུ་རྒྱན་དང་ལྡན་པ། རྡོ་རྗེ་སྙེམས་པས་བཞུགས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་གཉིས་རྡོ་རྗེ་དྲིལ་བུ་འཛིན་པའི་ཐུགས་སྐར་དང་པོའི་སངས་རྒྱས་སྔར་དང་འདྲ་བའི་་་་་་ཐུགས་ཀུར་འགྲེལ་བ་དང་རིམ་གཉིས་བཀླགས་གྲུབ་ལས་འཁོར་ལོ་རྩིབས་་་་དགུ་བར་བཤད། སྒྲུབ་ཐབས་ནས་འཁོར་ལོ་རྩིབས་བརྒྱད་ཀྱི་རྩིབས་གཅིག་320

ལ་ཡིག་འབྲུ་གཉིས་དགོད་པར་བཤད་དེ། གང་ལྟར་ཡང་རྩིབས་རྣམས་ལ་ཨོཾ་ཨ་ར་པ་ཙ་ན་ཡ་ཏེ་ན་མཿ བཀོད། མུ་ཁྱུད་བཞི་ལ་འགོད་སྔགས་ནི། འདི་ཡན་ཆད་ཐམས་ཅད་རིགས་བསྡུས་དང་འདྲའོ། །ལྟེ་བར་ཨ་ར་པ་ཙ་ན་དཀར་པོ་བྱིས་པའི་རྒྱན་གྱིས་བཞུགས་པ། ཟུར་ཕུད་ལྔ་པ། རས་སྣ་ཚོགས་མནབས་པ། གཡོན་གླེགས་བམ་དང་། གཡས་རལ་གྲི་འཛིན་པའོ། །འདིར་རིམ་གཉིས་བཀླགས་གྲུབ་ནས། ཕྱོགས་བཞིའི་རིགས་རྣམས་དབུས་སུ་གང་སོང་གི་གནས་སུ་རྣམ་སྣང་འགྲོ་བར་བཤད་ཅིང་། དེའི་རིགས་པས། ཕྱོགས་ཚོན་དང་རྩིག་པའི་གོ་རིམ་ལའང་མཚུངས་སམ་སྙམ་མོ། །མི་བསྐྱོད་པ་དང་རྣམ་སྣང་གཉིས་དབུས་སུ་སོང་བ་ན་རྒྱན་མེད་པར་རལ་པའི་ཐོར་ཅོག་ཅན་དུ་བཤད་པས། གཞན་གསུམ་ལའང་མཚུངས་པར་ཤེས་པར་བྱའོ། །དཀྱིལ་འཁོར་ཆོ་ག་ཡོན་ཏན་འབྱུང་གནས་འབྱུང་བའི་དཀྱིལ་འཁོར་ལ་བདུན་་་་་་་ལས། དང་པོ་རིགས་བསྡུས་པའི་དཀྱིལ་འཁོར་ནི། ཆ་ཆེན་བཅུ་དྲུག་ཏུ་ཐིག་གདབ་པའི་དང་པོ་གསུམ་གསུམ་ལ་ཆ་ཕྲན་བརྒྱད་བརྒྱད་དུ་བྱས་པའི་་་་་་་་་ཚངས་ཐིག་ལ་གཉིས་ནས་བསྐོར་བ་ལ་འཁོར་ལོའི་ལྟེ་བ་བྱ། དེ་ནས་བཞི་ལ་འཁོར་ལོའི་རྩིབས་བཞི་བྱ།དེ་ནས་གཅིག་ལ་རྡོ་རྗེའི་ར་བ་བྱ།དེ་ནས་བཞིར་འཁོར་ལོ་རྩིབས་བཅུ་དྲུག་པ་བྱ། དེ་ནས་གཅིག་ལ་རྡོ་རྗེའི་ར་བ་བྱ། དེ་ནས་ཆ་ཕྲན་བཅུ་གསུམ་པ་རེ་རེ་ལའང་ནས་བཅུ་དགུ་བའི་བར་བདུན་ལ་རྩིག་པ་ནས་སྒོའི་ཡ་ཕུབས་ཀྱི་བར་བྱ། ཡ་ཕུབས་ཀྱི་ཕྱིར་གཅིག་ལ་ནམ་མཁའ་སྟོང་བར་བྱ།དེ་ནས་གཉིས་ལ་རྟ་བབས་བྱ།དེ་ནས་གཉིས་ལ་འཁོར་ལོ་དང་གདུགས་བྱ་སྟེ། དཀྱིལ་འཁོར་ནང་མའོ། །དེ་ནས་ཆ་ཆེན་བཞི་པ་དང་ལྔ་པ་གཉིས་ཕྱེད་མར་བགོས་པའི་ཆ་གཅིག་ལ་ལྷ་སྣམ་བྱ། ལྷག་མ་གསུམ་པོ་ཆ་321

བཞི་བཞིར་བགོས་ལ། ཆ་བཅུ་གཉིས་ལ་སྒོ་ལ་སོགས་པ་སྔར་དང་འདྲའོ། །ལྷག་མ་ཆ་ཆེན་གསུམ་ལ་བཞི་བཞིར་བགོས་པའི་དང་པོའི་ལྔ་ལ། ལྷའི་སྣམ་བུ་ལྔ་བྱ།ལྷག་མ་བདུན་ཕྱེད་མར་བགོས་པའི་བཅུ་བཞི་ལ།བཅུ་གཉིས་ལ་སྒོ་ལ་སོགས་པ་དང། རྡོ་ར་མེ་རི་ལ་རེ་རེའོ།།ཕྱོགས་ཚོན་དང་ཇིག་པ་སྔར་དང་འདྲའོ། །དབུས་སུ་འཁོར་ལོ་རྩིབས་བཞིའི་ལྟེ་བར་རྣམ་སྣང་།རྩིབས་བཞི་ལ་རིགས་བཞི། རྩིབས་མཆན་ལ་ཡུམ་བཞི། དེའི་ཕྱིའི་རྩིབས་བཅུ་དྲུག་ལ་རྡོ་རྗེ་སེམས་དཔའ་སྐུ་མདོག་དཀར་པོ། རྡོ་རྗེ་རྒྱལ་པོ་སེར་པོ། ཆགས་པ་དམར་པོ།ལེགས་པ་ལྗང་ཁུ། རིན་ཆེན་སེར་པོ། གཟི་བརྗིད་དམར་སེར། རྡོ་རྗེ་རྒྱལ་མཚན་ནམ་མཁའི་མདོག་ཅན། བཞད་པ་དཀར་པོ། རྡོ་རྗེ་ཆོས་དཀར་དམར། རྡོ་རྗེ་རྣོན་པོ་སྔོ་བསངས། རྡོ་རྗེ་རྒྱུ་གསེར་གྱི་མདོག་ཅན། རྡོ་རྗེ་སྨྲ་བ་ཟངས་ཀྱི་མདོག་ཅན། རྡོ་རྗེ་ལས་སྣ་ཚོགས་པའི་མདོག་ཅན། རྡོ་རྗེ་བསྲུང་བ་སེར་པོ། རྡོ་རྗེ་གནོད་སྦྱིན་ནག་པོ། རྡོ་རྗེ་ཁུ་ཚུར་སེར་པོ། ནང་གི་གྲུ་ཆད་བཞི་ལ། སྒེག་མོ་སྐུ་མདོག་དཀར་མོ། ཕྲེང་བ་མ་སེར་མོ། གླུ་མཁན་མ་དཀར་དམར། གར་མ་ལྗང་ཁུ། དེ་ནས་ཕྱིའི་ལྷ་མོ་བཞི་ནི། བདུག་པ་མ་སྐུ་མདོག་དཀར་མོ། མེ་ཏོག་མ་སེར་མོ། མར་མེ་མ་དམར་སྐྱ། བྱུག་པ་མ་ལྗང་ཁུ། སྒོ་བཞིའི་སྒོ་བ་བྲི་བར་བྱའོ། །དེ་ནས་དཀྱིལ་འཁོར་བར་མའི་ཁྱམས་ལ་ཤར་གྱི་བྱམས་པ་ལ་སོགས་པ་བཞི་དཀར་པོ་རྡོ་རྗེ་བསྣམས་པ།ཕྱོགས་གཞན་གསུམ་གྱི་སེམས་དཔའ་དང་སྒོ་བ་སྔར་དང་འདྲ། དེ་རྣམས་ཀྱི་ཕྱག་མཚན་དང་བཞུགས་སྟངས་གདན་དང་རྒྱན་ལ་སོགས་པ་ཐམས་ཅད་སྔར་གྱི་རིགས་་་་་་་བསྡུས་པའི་དཀྱིལ་འཁོར་དང་འདྲའོ། །དཀྱིལ་འཁོར་གསུམ་པ་ལ། དཀྱིལ་ཆོག་ནས་ལྷའི་སྣམ་བུ་སྔར་གསུངས་པ་མ་གཏོགས་པ་འཁོར་ལོའི་རྣམ་་་་་་་་་322 ་

བཞག་མ་བཤད། བླ་མའི་ཕྱག་ལེན་ལ་འཁོར་ལོའི་རིམ་པ་སྔར་མཛད་དེ།འགྲེལ་པ་ལས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་ཕྱི་རོལ་དུ་འཁོར་ལོ་གསུམ་པ་ལ་ཞེས་སོགས་དང་མཐུན་པར་སྣང་ངོ་། །དེའི་རིམ་པ་དང་པོ་ལ།དེ་བཞིན་གཤེགས་པའི་རིགས་བརྒྱ་བརྒྱད་ཅུ་རྩ་གཅིག་སྐུ་མདོག་དཀར་པོ།གཡོན་འཁོར་ལོ། གཡས་རལ་གྲི་བསྣམས་པའོ། །རིམ་པ་གཉིས་པ་ལ་རྡོ་རྗེའི་རིགས་སྐུ་མདོག་སྔོན་པོ་ཁྲོ་གཉེར་དང་བཅས་ཤིང་། སྨིན་མ་བསྡུས་པ་དང་དཔྲལ་བ་གཉེར་བ། མཆེ་བ་གཅིགས་པ། རྒྱན་དང་ཆ་བྱད་སྣ་ཚོགས་པ་མེ་དཔུང་འབར་བའི་དབུས་ན་བཞུགས་པ།རྡོ་རྗེ་དང་རལ་གྲི་འཛིན་པ་བདུན་ཅུ་རྩ་གཅིག་གོ །གསུམ་པ་ལ། པདྨའི་རིགས་ཀྱི་ལྷ་དམར་པོ་ཉིས་བརྒྱ་བདུན་བཅུ་རྩ་ལྔ་ཆགས་པའི་ཉམས་ཅན།པདྨ་དང་རལ་གྲི་འཛིན་པའོ།།བཞི་པ་ལ་རིན་པོ་ཆེའི་རིགས་ཀྱི་ལྷ་སེར་པོ་བརྒྱ་རྩ་ལྔ།རིན་པོ་ཆེ་དང་རལ་གྲི་བསྣམས་པ། རྒྱས་པའི་ཉམས་ཅན་ནོ། །ལྔ་པ་ལ་ལས་ཀྱི་རིགས་ཀྱི་ལྷ་དགུ་བཅུ་རྩ་ལྔ་ལྗང་ཁུ།སྣ་ཚོགས་རྡོ་རྗེ་དང་རལ་གྲི་བསྣམས་པ་བརྩོན་པའི་ཉམས་ཅན་ནོ།།ཐམས་ཅད་ཀྱང་གདན་པདྨ་དང་ཟླ་བ་ལ་སེམས་དཔའི་སྐྱིལ་མོ་ཀྲུང་གིས་་་་་བཞུགས་པ་སྟེ། འོན་ཀྱང་རྡོ་རྗེ་རིགས་ཀྱི་ཁྲོ་བོ་རྣམས་ནི། གཡོན་བརྐྱང་གིས་བཞུགས་དགོས་པར་མངོན་ནོ། །དེ་ལྟར་རིགས་རེ་རེ་ལ་ཡང་ལྔ་ལྔར་ཕྱེ་ལ་དགོད་པར་བྱའོ། །འདི་ལ་ཁ་ཅིག །རིགས་ཆུང་རྣམས་ཁ་དོག་སོ་སོར་མཛད་མོད་ཀྱི། འགྲེལ་པ་དང་དཀྱིལ་ཆོག་ནས་ཁ་དོག་ཕྱོགས་གཅིག་ཏུ་གསལ་བའོ། །རྒྱན་ན་བཟའ་ལ་སོགས་པ་སྔར་གྱི་ནང་གི་སེམས་དཔའ་དང་འདྲའོ།།རིགས་བསྡུས་པའི་དཀྱིལ་འཁོར་རོ།། ་བྱང་སེམས་རྡོ་རྗེ་དཀྱིལ་འཁོར་ནི། རིགས་བསྡུས་ཀྱི་དཀྱིལ་འཁོར་323

ནང་མ་གཉིས་དང་འདྲ་བའོ། །རྣམ་སྣང་གི་དཀྱིལ་འཁོར་ནི། ཚངས་ཐིག་ནས་ཆ་ཕྲན་གསུམ་གཙོ་བོའི་གནས་སོ། །དེ་ནས་གཅིག་གདུང་།དེ་ནས་དྲུག་བདེ་བར་གཤེགས་པའི་གནས། དེ་ནས་བདུན་འཁོར་ལོ། དེ་ནས་གཅིག་རྡོ་རྗེ་ཕྲེང་བའོ།།ལྷ་དགོད་ཚུལ་སྔར་གྱི་རིགས་སོ་སོ་བས་ཤེས་སོ།།མི་བསྐྱོད་པའི་དཀྱིལ་འཁོར་ནི། ཕྱི་རུ་རྡོ་རྗེ་ཕྲེང་བ་ཆ་གཅིག །ནང་དུ་ཤར་དུ་ཆ་བཞི།ལྷོ་བྱང་གི་ཚངས་ཐིག་གི་ཐད་ཀུར་ཆ་བཞི་བཞི་བོར་ནས་ནུབ་ཀྱི་ཟླ་གམ་གྱི་ཚད་ཕྱི་རོལ་གྱི་ཀ་བའི་ནང་གི་ཆ་སྟེ། ཆ་བཅུ་དྲུག་པ་ཟླ་བ་བྱེད་པའི་དབྱིབས་ལྟ་བུའོ། །དེའི་ནང་དུ་གཙོ་བོ་ཆ་གཉིས། གདུང་ཆ་གཅིག །ལྷག་མའི་ལྷ་རྣམས་ལ་ཆ་བཅུ་བཞིའོ།།འོད་དཔག་མེད་ཀྱི་དཀྱིལ་འཁོར་ནི། གཙོ་བོ་ཆ་གསུམ། གདུང་ཆ་གཅིག །ནང་གི་ཕྱོགས་བཞི་ཆ་དྲུག །ཕྱིའི་ཕྱོགས་བཞི་ཆ་བདུན། རྡོ་རྗེ་ར་བ་ཆ་གཅིག་གོ །རིན་ཆེན་འབྱུང་ལྡན་དང་།དོན་གྲུབ་ཀྱི་དཀྱིལ་འཁོར་ཡང་ཆ་བགོ་བ་དེ་དང་འདྲ་བ་ལས། ཁྱད་པར་ནི། སངས་རྒྱས་དཀྱིལ་འཁོར་སྐུམ་པོ་སྟེ། །རྡོ་རྗེ་ཅན་ནི་ཟླ་གམ་ཡིན། །པདྨ་ལ་ནི་རིན་ཆེན་ཉིད། །ལས་ཀྱི་རིགས་ལ་སྣ་ཚོགས་པའི། །རྡོ་རྗེ་ཉིད་ནི་ཡིན་པར་འདོད། །ཅེས་བཤད་པ་ལྟར་དབུས་ཀྱི་དཀྱིལ་འཁོར་གྱི་དབྱིབས་སོ་སོར་བྱས་ལ།ལྷ་དགོད་པ་ནི། སྒྲུབ་ཐབས་ཀྱི་རྗེས་སུ་འབྲངས་པའི་རིགས་སོ་སོ་བ་དང་འདྲ་བར་ཤེས་པར་བྱའོ། །འདིར་ཐིག་རྣམས་ལ་སྤྱི་ལུགས་དང་མི་མཐུན་པའི་ཐེ་ཚོམ་གྱི་གཞི་མང་དུ་སྣང་་་་་་་ཡང་སྨྲི་ཏིའི་ཐིག་རྩ་དང་། དཀྱིལ་ཆོག་གི་ཐིག་རྩ་བཞིན་བཀོད་ཀྱི། ཁོ་བོའི་རང་བཟོ་ནི་མ་ཡིན་ནོ། །འགྲེལ་པ་བར་པའི་རྗེས་་སུ་འབྲངས་པའི་དཀྱིལ་འཁོར་བཅུ་བཞིའོ། །གསུམ་པ་སློབ་དཔོན་འཇམ་དཔལ་བཤེས་གཉེན་གྱི་324

མཛད་པའི་འགྲེལ་པ་ཆུང་བའི་རྗེས་སུ་འབྲངས་པའི་དཀྱིལ་འཁོར་བདུན་་་་ལས། དང་པོ་རིགས་བསྡུས་པའི་དཀྱིལ་འཁོར་ནི། འདི་ལ་ཕལ་ཆེར་དཀྱིལ་འཁོར་སྒོ་སྦྲག །རྡོ་རྗེ་དབྱིངས་དང་མཚུངས་པ་ཞིག་བཞེད་པར་སྣང་མོད་ཀྱི།དཀྱིལ་ཆོག་ལས། གྲུ་བཞི་པ་ལ་སྒོ་ཁྱུད་ཀྱིས་མཛེས་པར་བརྒྱན་པ་དང་། ཕྱི་རོལ་ན་མུ་ཏིག་གི་ཟ་ར་ཚགས་དང་། དྲིལ་བུ་གཡེར་ཁ་གྲ་བཞི་ནས་འཕྱང་བ། རིན་པོ་ཆེ་སྣ་ཚོགས་ཀྱི་ཆུན་འཕྱང་ཡང་རྟ་བབས་ཀྱི་ཀ་བ་ལ་འཕྱང་བ།རྟ་བབས་ཀྱང་རྟ་ར་ན་ལ་སོགས་པས་བརྒྱན་ཅིང་། རི་དྭགས་དང་། ཆོས་ཀྱི་འཁོར་ལོ་དང་། གདུགས་དང་། རིན་པོ་ཆེ་འོད་དུ་འབར་བའི་ཏོག་གིས་མཛེས་པར་བྱས་པའི་གཞལ་ཡས་ཁང་དྲུག་གི་ནང་དུ་ཞེས་གསུངས་པའི་་་་་་ཕྱིར། དཀྱིལ་འཁོར་གཅིག་གི་ནང་དུ་དཀྱིལ་འཁོར་ལྔ་ཡོད་པ་ཐམས་ཅད་ཀྱང་རྟ་བབས་དང་བཅས་པར་གསལ་ལོ། །དཔེ་ཁ་ཅིག་ལས། གཞལ་ཡས་ཁང་ལྔའི་ནང་དུ་ཞེས་འབྱུང་བ་ནི། མ་དག་སྟེ། འོག་ནས་དཀྱིལ་འཁོར་དྲུག་བསྐྱེད་པར་འདོད་པས་ཞེས་པ་དང་འགལ་བའི་ཕྱིར་རོ། །དེ་ལ་དབུས་ཀྱི་དཀྱིལ་འཁོར་དང་། གཞིའི་དཀྱིལ་འཁོར་གཉིས། དབུས་དཀར། ཤར་སྔོ། ལྷོ་སེར། ནུབ་དམར། བྱང་ལྗང་རྩིག་པ་ཕྱི་ནས་སྔོ་སེར་དམར་ལྗང་དཀར། ཤར་གྱི་དཀྱིལ་འཁོར་ལ་དཀར་པོ་དང་སྔོན་པོ་བརྗེ། ལྷོའི་ལ་དཀར་པོ་དང་སེར་པོ་བརྗེ། ནུབ་ཀྱི་ལ་དཀར་པོ་དང་དམར་པོ་བརྗེ། བྱང་གི་ལ་དཀར་པོ་དང་ལྗང་ཁུ་བརྗེ། ཕྱོགས་བཞིའི་དཀྱིལ་འཁོར་ལ་ཤར་ནི། གཙོ་བོ་ལ་ཕྱོགས་པ་ཤར་ཡིན་ནོ། །གཙོ་བོའི་གནས་རྣམས་ཉི་མའི་འོད་ལ་ཟླ་བའི་འོད་ཀྱིས་བརྒྱན་པ་བྱས་ལ། དཀྱིལ་འཁོར་ལྔ་པོའི་བར་བར་ལ་གསེར་གྱི་ས་གཞི་ལ་རིན་པོ་ཆེས་གཅལ་དུ་བཀྲམ་པའོ། །དཀྱིལ་འཁོར་གྱི་ཕྱིར་རྡོ་ར་མེ་རི། དེའི་325

ཕྱིར་གྲུ་བཞིར་བྱས་པ་ལ། གྲ་བཞིར་དཔག་བསམ་གྱི་ཤིང་དང་། བུམ་པ་བཟང་བོ་ལ་སོགས་པ་ཅི་མཛེས་བྱའོ། །དཀྱིལ་ཆུང་ལྔ་པོའི་ནང་ཇི་ལྟར་བྱའི་དམིགས་བསལ་མ་གསུངས་ཀྱང་། རྡོ་རྗེ་དབྱིངས་བཞིན་རྡོ་རའི་ནང་དུ་ལེ་ཚེ་དགུར་བྱས་ལ། དབུས་ཀྱི་དཀྱིལ་འཁོར་གྱི་དབུས་སུ་སེང་གེའི་ཁྲི། པདྨ་དང་ཟླ་བ་དང་ཉི་མའི་གདན་ལ་རྣམ་སྣང་ཆེན་པོ་སྐུ་མདོག་དཀར་པོ། ཞལ་བཞི་པ་ཞལ་དང་པོ་ཤར་དུ་གཟིགས་པ། ཕྱག་གཉིས་པ་བྱང་ཆུབ་མཆོག་གི་ཕྱག་རྒྱའི་སྟེང་ན་རྡོ་རྗེ་དཀར་པོ་རྩེ་ལྔ་པ་བསྣམས་པ། རྒྱན་ཐམས་ཅད་ཀྱིས་བརྒྱན་པའོ། །དེའི་ཐུགས་ཀུར་དང་པོའི་སངས་རྒྱས་ཞལ་ལྔ་ཕྱག་བརྒྱད་པ།གཡས་བཞི་ན་ཤེས་རབ་ཀྱི་རལ་གྲི། གཡོན་བཞི་ན་ཤེར་ཕྱིན་གྱི་པོ་ཏི། ཞལ་བཞི་ཕྱོགས་མདོག །དབུས་དཀར་པོ་ཅུང་ཟད་སེར་བའོ། །དེའི་ཐུགས་ཀུར་ཤེས་རབ་འཁོར་ལོ་རྩིབས་དྲུག་གསང་སྔགས་རྒྱལ་པོ་དྲུག་དང་ལྡན་པ་སྔར་བཤད་པ་དང་འདྲ་བའི་ལྟེ་བར་འཇམ་དཔལ་ཡེ་ཤེས་སེམས་དཔའ། ཞལ་དྲུག་སྔར་དང་འདྲ་བ། ཕྱག་གཡས་རལ་གྲི། གཡོན་པོ་ཏི་ཐུགས་ཀུར་འཛིན་པའོ། །ཕྱོགས་བཞིའི་ལེ་ཚེ་ལ་ཤར་དུ་སེམས་མ་རྡོ་རྗེ། ལྷོར་རིན་ཆེན་སེམས་མ། ནུབ་ཏུ་ཆོས་ཀྱི་སེམས་མ། བྱང་དུ་ལས་ཀྱི་སེམས་མ་སྟེ། གསང་བའི་ཡུམ་བཞི་སྐུ་མདོག་ཕྱག་མཚན་སེམས་དཔའ་དང་པོ་བཞི་དང་འདྲ་བའོ། །དཔེ་ཁ་ཅིག་ལ་འདི་སེམས་དཔའ་བཞིར་འབྱུང་བ་ནི། མི་འཐད་དེ། དཔེ་རྙིང་དག་པ་རྣམས་ལས་གསང་བའི་ཡུམ་བཞིར་འབྱུང་བའི་ཕྱིར་དང་། རྡོ་རྗེ་དབྱིངས་དང་མཚུངས་པར་རྣམ་སྣང་གི་ཡུམ་བཞིར་རིགས་པའི་ཕྱིར་རོ། །ཤར་གྱི་དཀྱིལ་འཁོར་གྱི་དབུས་སུ་གླང་པོ་ཆེ་དང་། པདྨ་དང་། ཟླ་བ་དང་།ཉི་མའི་སྟེང་དུ་མི་བསྐྱོད་པ་སྔོན་པོ་ས་གནོན་གྱི་ཕྱག་རྒྱས་རྡོ་རྗེ་རྩེ་ལྔ་པ་་་་་་་326

འཛིན་པ། རྒྱན་ཐམས་ཅད་ཀྱིས་བརྒྱན་པའོ། །དེའི་མདུན་དུ། རྡོ་རྗེ་སེམས་དཔའ་དཀར་པོ། གཡས་རྡོ་རྗེ་ཐུགས་ཀུར་གཏོད་པ། གཡོན་དངུལ་དཀར་གྱི་དྲིལ་བུ་དཀུར་ནང་དུ་བསྟན་ནས་འཛིན་པ། གཡས་སུ་རྡོ་རྗེ་རྒྱལ་པོ་སེར་པོ།ལྕགས་ཀྱུ་ཐོགས་པ། རྒྱབ་ཏུ་རྡོ་རྗེ་ཆགས་པ་དམར་པོ། མདའ་གཞུ་འགེངས་པ། གཡོན་དུ་རྡོ་རྗེ་ལེགས་པ་ལྗང་ཁུ། རྡོ་རྗེ་འཛིན་པའི་སེ་གོལ་གྱིས་ལེགས་སོ་སྟེར་བའོ། །ལྷོའི་དཀྱིལ་འཁོར་གྱི་དབུས་སུ་རྟའི་ཁྲིར་པདྨ་དང་ཟླ་བ་དང་ཉི་མའི་སྟེང་དུ་རིན་འབྱུང་སེར་པོ། མཆོག་སྦྱིན་གྱི་ཕྱག་རྒྱས་ཡིད་བཞིན་གྱི་ནོར་བུ་བསྣམས་པ། རྒྱན་ཐམས་ཅད་ཀྱིས་བརྒྱན་པའོ།།དེའི་མདུན་དུ་རྡོ་རྗེ་རིན་པོ་ཆེ་སེར་པོ། གཡས་རིན་པོ་ཆེ་དཔྲལ་བར་གཏོད་པ། གཡོན་དྲིལ་བུ་དཀུར་བརྟེན་པ། གཡས་སུ་རྡོ་རྗེ་ཉི་མ།དཔེ་ཁ་ཅིག་ནས་སྔོན་པོ་ཞེས་འབྱུང་སྟེ། གཞུང་གཞན་ནས་དམར་པོ་འབྱུང་བའི་ཕྱིར་དམར་པོ་ཉི་མ་ཐོགས་པའོ། །རྒྱབ་ཏུ་རྡོ་རྗེ་དབལ་སྔོན་པོ། རྒྱལ་མཚན་ཐོགས་པའོ། །གཡོན་དུ་རྡོ་རྗེ་བཞད་པ་དཀར་པོ། ཚེམས་ཀྱི་ཕྲེང་བ་ཐོགས་པའོ། །ནུབ་ཀྱི་དཀྱིལ་འཁོར་གྱི་དབུས་སུ་རྨ་བྱའི་ཁྲི་དང་པདྨ་དང་ཟླ་བ་དང་ཉི་མའི་སྟེང་དུ་སྣང་བ་མཐའ་ཡས་དམར་པོ།ཞལ་གཅིག་ཕྱག་གཉིས་པ།ཕྱག་གཉིས་མཉམ་བཞག་གི་ཕྱག་རྒྱས་པདྨ་དམར་པོ་བསྣམས་པ། རྒྱན་ཐམས་ཅད་ཀྱིས་བརྒྱན་པའོ། །དེའི་མདུན་དུ་རྡོ་རྗེ་ཆོས་དམར་པོ་པདྨའི་སྡོང་བུ་སྙིང་གར་ཁ་འབྱེད་པ། གཡས་སུ་རྡོ་རྗེ་རྣོན་པོ་སྔོན་པོ་རལ་གྲི་འཛིན་པ། རྒྱབ་ཏུ་རྡོ་རྗེ་རྒྱུ་སེར་པོ་འཁོར་ལོ་ཐོགས་པ། གཡོན་དུ་རྡོ་རྗེ་སྨྲ་བ་དམར་པོ་ལྕེ་ཐོགས་པའོ། །བྱང་གི་དཀྱིལ་འཁོར་གྱི་དབུས་སུ་ནམ་མཁའ་ལྡིང་གི་ཁྲིར་པདྨ་དང་ཉི་མའི་སྟེང་དུ་དོན་་་་གྲུབ་ལྗང་ཁུ། ཞལ་གཅིག་ཕྱག་གཉིས་པ། སྐྱབས་སྦྱིན་གྱི་ཕྱག་རྒྱས་སྣ་ཚོགས་327

རྡོ་རྗེ་འཛིན་པ། རྒྱན་ཐམས་ཅད་ཀྱིས་བརྒྱན་པའོ། །དེའི་མདུན་དུ་རྡོ་རྗེ་ལས་ལྗང་ཁུ་སྣ་ཚོགས་རྡོ་རྗེ་དང་དྲིལ་བུ་འཛིན་པ། གཡས་སུ་རྡོ་རྗེ་བསྲུང་བ་སེར་པོ་རྡོ་རྗེའི་ཁྲབ་འཛིན་པ། རྒྱབ་ཏུ་རྡོ་རྗེ་གནོད་སྦྱིན་ནག་པོ་མཆེ་བ་འཛིན་པ།གཡོན་དུ་རྡོ་རྗེ་ཁུ་ཚུར་སེར་པོ་དམ་ཚིག་རྡོ་རྗེ་ཁུ་ཚུར་གྱིས་རྡོ་རྗེ་འཚིར་་་་་་་་བའོ། །གཞིའི་དཀྱིལ་འཁོར་གྱི་ནང་གི་གྲ་བཞིར་ཤར་ལྷོར་སྒེག་མོ་དཀར་མོ།རྡོ་རྗེ་གཉིས་བསྣམས་པ། ལྷོ་ནུབ་ཏུ་རྡོ་རྗེ་ཕྲེང་བ་མ་སེར་མོ། རིན་པོ་ཆེའི་ཕྲེང་བ་འཛིན་པ། ནུབ་བྱང་དུ་གླུ་མ་དམར་མོ། པི་ཝང་འཛིན་པ། བྱང་ཤར་དུ་གར་མ་ལྗང་ཁུ། རྡོ་རྗེ་རྩེ་གསུམ་འཛིན་ཅིང་གར་བསྒྱུར་བའོ། །དེའི་ཕྱིར་གྲ་བཞིར་ཤར་ལྷོར་བདུག་སྤོས་མ་དཀར་མོ་སྤོས་ཕོར་འཛིན་པ། ལྷོ་ནུབ་ཏུ་མེ་ཏོག་མ་མཐིང་ཁ་མེ་ཏོག་གི་གཞོང་པ་འཛིན་པ། ནུབ་བྱང་དུ་མར་མེ་མ་དམར་མོ་མར་མེ་འཛིན་པ།བྱང་ཤར་དུ་དྲི་ཆབ་མ་ལྗང་ཁུ་དྲིའི་ལྡེ་གུ་འཛིན་པའོ། །སྣམ་བུ་ལ། ཤར་དུ་བྱམས་པ། མཐོང་བ་དོན་ཡོད། ངན་སོང་ཀུན་འདྲེན། མྱ་ངན་ཀུན་འཇོམས་བཞི་དཀར་པོ་རྡོ་རྗེ་འཛིན་པ། ལྷོར་སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད། ཡེ་ཤེས་ཏོག་བཞི་སེར་པོ།རིན་པོ་ཆེའི་སྙེ་མ་ཐོགས་པ། ནུབ་ཏུ་འོད་དཔག་མེད། ཟླ་བའི་འོད། བཟང་སྐྱོང་། དྲ་བ་ཅན་གྱི་འོད་རྣམས་དམར་པོ་པདྨའི་སྡོང་བུ་འཛིན་པ། བྱང་དུ་རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་པ་བརྩེགས་པ། ཀུན་ཏུ་བཟང་པོ་བཞི་ལྗང་ཁུ་སྣ་ཚོགས་རྡོ་རྗེ་འཛིན་པའོ། །ཐམས་ཅད་ཀྱང་ཞལ་གཅིག་ཕྱག་གཉིས་རྒྱན་ཐམས་ཅད་ཀྱིས་བརྒྱན་པའོ། །ཤར་སྒོར་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ། ལྷོ་སྒོར་ཞགས་པ་སེར་པོ་ཞགས་པ་འཛིན་པ། ནུབ་སྒོར་ལྕགས་སྒྲོག་དམར་པོ་ལྕགས་སྒྲོག་འཛིན་པ། བྱང་སྒོར་འབེབས་པ་ལྗང་328

ཁུ་དྲིལ་བུ་འཛིན་པ། དེ་རྣམས་ཅུང་ཟད་ཁྲོས་པ། མཆེ་བ་ལྷག་གེ་བ། རྒྱན་ཐམས་ཅད་ཀྱིས་བརྒྱན་པའོ། གཙོ་བོ་རྣམས་རྡོ་རྗེའི་སྐྱིལ་ཀྲུང་། གཞན་ཐམས་ཅད་པད་ཟླ་ལ་སྐྱིལ་ཀྲུང་གིས་བཞུགས་པའོ། །གཙོ་བོ་ལྔ་དང་བྱམས་སོགས་བཅུ་དྲུག་ལ་རིན་པོ་ཆེའི་དབུ་རྒྱན། གཞན་རྣམས་ལ་རང་རང་གི་རིགས་ཀྱི་བདག་པོས་དབུ་བརྒྱན་པའོ། །རྒྱན་གཞན་དང་། ན་བཟའ་དང་།རྒྱབ་ཡོལ་དང་། ཕྱག་མཚན་གྱི་འཛིན་སྟངས་ནི། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དང་མཚུངས་པར་ཤེས་པར་བྱའོ། །རིགས་བསྡུས་པའི་དཀྱིལ་འཁོར་རོ། །གཉིས་པ། རྣམ་སྣང་གི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་རྟ་བབས་རྡོར་ར་མེ་རི་དང་བཅས་པའི་དང་དུ་ལྷ་སྣམ་གྱི་ནང་དུ་རྡོ་རྗེའི་གདུང་ཟླུམ་པོའི་ནང་ལེ་ཚེ་དགུར་བྱས་ལ། དབུས་སུ་གདན་ལྔ་དང་འདྲ་བའི་སྟེང་དུ་རྣམ་སྣང་དཀར་པོ། ཞལ་གཅིག་ཕྱག་གཉིས་པ། བྱང་ཆུབ་མཆོག་གི་ཕྱག་རྒྱས་རྡོ་རྗེ་རྩེ་ལྔ་བ་བསྣམས་པ། ཕྱོགས་བཞིར་སེམས་མ་བཞི། མཚམས་བཞིར་སྒེག་མོ་ལ་སོགས་པ་བཞི། ཕྱིའི་གྲ་བཞིར་བདུག་པ་མ་ལ་སོགས་པ་བཞི། སྣམ་བུ་ལ་བྱམས་པ་ལ་སོགས་པ་བཅུ་དྲུག །སྒོ་བཞིར་སྒོ་བ་བཞི་སྔར་དང་འདྲ་བར་དགོད་དེ། རྣམ་སྣང་དབུགས་དབྱུང་བའི་དཀྱིལ་འཁོར་རོ།།གསུམ་པ་ནི། དཀྱིལ་འཁོར་རྣམ་སྣང་དང་འདྲ་བ་ལ། དབུས་སུ་མི་བསྐྱོད་པ། ཕྱོགས་བཞིར་རྡོ་རྗེ་སེམས་དཔའ་ལ་སོགས་པ་བཞི། མཚམས་བཞིར་སྒེག་མོ་ལ་སོགས་པ་ནས་སྒོ་བའི་བར་རྣམ་སྣང་དང་འདྲ་བ་ནི། མི་བསྐྱོད་པ་དབུགས་དབྱུང་བའི་དཀྱིལ་འཁོར་རོ།།བཞི་པ་ནི། དབུས་སུ་རིན་འབྱུང་། ཕྱོགས་བཞིར་རྡོ་རྗེ་རིན་ཆེན་ལ་329

སོགས་པ་བཞི། སྒེག་མོ་མན་ཆད་སྔར་དང་འདྲ་བ་ནི། རིན་འབྱུང་དབུགས་དབྱུང་བའི་དཀྱིལ་འཁོར་རོ།།ལྔ་པ་ནི། དབུས་སུ་སྣང་བ་མཐའ་ཡས། ཕྱོགས་བཞིར་རྡོ་རྗེ་ཆོས་ལ་སོགས་པ་བཞི། སྒེག་མོ་མན་ཆད་སྔར་དང་འདྲ་བ་ནི། སྣང་བ་མཐའ་ཡས་དབུགས་དབྱུང་བའི་དཀྱིལ་འཁོར་རོ། །དྲུག་པ་ནི། དབུས་སུ་དོན་གྲུབ། ཕྱོགས་བཞིར་རྡོ་རྗེ་ལ་སོགས་པ།སྒེག་མོ་མན་ཆད་སྔར་དང་འདྲ་བ་ནི།དོན་གྲུབ་དབུགས་དབྱུང་བའི་དཀྱིལ་འཁོར་རོ།།བདུན་པ་ནི། དབུས་སུ་བྱང་སེམས་རྡོ་རྗེ་སྐུ་མདོག་དཀར་པོ། ཞལ་གཅིག་ཕྱག་གཉིས་པ། རྡོ་རྗེ་དང་དྲིལ་བུ་འཛིན་པ། ཕྱོགས་བཞིར་རྡོ་རྗེ་སེམས་དཔའ། རིན་ཆེན། ཆོས། ལས་བཞི། སྒེག་མོ་ནས་སྒོ་བའི་བར་སྔར་དང་འདྲ་བ་ནི།བྱང་སེམས་རྡོ་རྗེ་དབུགས་དབྱུང་བའི་དཀྱིལ་འཁོར་རོ།།བཞི་པ་ཨུ་རྒྱན་གྱི་སློབ་དཔོན་ཨ་བ་དྷཱུ་ཏི་པས་མཛད་པའི་འགྲེལ་་་་་་་བའི་རྗེས་སུ་འབྲངས་པའི་དཀྱིལ་འཁོར་བདུན་ལས། ་དང་པོ། རིགས་བསྡུས་པ་རྒྱུ་འཕྲུལ་དྲ་བའི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་རྟ་བབས་དང་བཅས་པ་རྡོ་ར་མེ་རིས་བསྐོར་བའི་དབུས་སུ་་་་་་་ཕྱིའི་དཀྱིལ་འཁོར་གྱི་བྱེད་ཀྱི་ཚད་ཀྱི་ནང་གི་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་ནང་དུ་རྡོ་རྗེའི་གདུང་དང་དྲ་བས་བསྐོར་བའི་་་་་ནང་ལེ་ཚེ་དགུར་བྱས་པའི་དབུས་དང་ཕྱོགས་བཞིར་པདྨ་འདབ་མ་བཞི་པ།དབུས་ཀྱི་འདབ་མ་ཟེ་འབྲུ་དཀར། འདབ་མ་ཤར་སྔོ། ལྷོ་སེར། ནུབ་དམར།བྱང་ལྗང་། ཤར་གྱི་པདྨ་ལ་དཀར་པོ་དང་སྔོན་པོ་བརྗེ། ལྷོའི་ལ་དཀར་པོ་330

དང་སེར་པོ་བརྗེ་བ་སོགས་སྔར་དང་འདྲ་བ་ལ། པདྨའི་གྲུ་ཆད་ལྗང་ཁུའོ། །ནང་གི་དཀྱིལ་འཁོར་གྱི་ཕྱི་རོལ་དུ་འཁོར་ལོ་རྩིབས་བཅུ་དྲུག་པ། རྩིབས་ཕྱོགས་མདོག །གྲུ་ཆད་ལྗང་ཁུའོ། །ཕྱོགས་མདོག་དབུས་ཀྱི་པདྨ་དང་འདྲ།རྩིག་པ་ཕྱི་ནས་སྔོ་སེར་དམར་ལྗང་དཀར་རོ། །པདྨ་ལྔའི་ལྟེ་བ་ལ། སེང་གེ་དང་། གླང་ཆེན་དང་། རྟ་དང་། རྨ་བྱ་དང་། ཤང་ཤང་གི་ཁྲིའི་སྟེང་དུ་པདྨའི་སྟེང་དུ། དཀྱིལ་ཆོག་ལས། པདྨའི་སྟེང་དུ་ཞེས་པ་དང་། སྒྲུབ་ཐབས་ལས། ཟླ་བའི་གདན་དང་བཅས་པ་སྟེ། ཞེས་གསུངས་པའི་ཕྱིར་གདན་དེ་རྣམས་ཀྱི་སྟེང་དུ་དབུས་སུ་རྣམ་སྣང་དཀར་པོ་ཞལ་བཞི་པ། བྱང་ཆུབ་མཆོག་གི་ཕྱག་རྒྱ་ཅན་གྱི་ཐུགས་ཀུར་དང་པོའི་སངས་རྒྱས་ཞལ་ལྔ་ཕྱོགས་མདོག། ཕྱག་བརྒྱད་ཀྱི་གཡས་རྣམས་རལ་གྲི། གཡོན་རྣམས་པོ་ཏི་བསྣམས་པའི་ཐུགས་ཀུར་ཤེས་རབ་འཁོར་ལོ་རྩིབས་བཞི་པ། རྩིབས་བཞི་ལ་ཨོ་བཛྲ་ཏིཥྛ་ནུབ་ཏུ།དུཿ ཁ་ཙྪ་ད་ཤར་དུ། པྲ་ཚྭ་ཙཱ་ན་མུརྟ་ཡེ་དབུས་སུ། ཝཱ་གི་ཤྭ་ར་ལྷོར། ཛྙཱ་ན་ཀཱ་ཡ་བྱང་དུའོ། །ཡང་དབུས་ནས་ཤར་ལ་སོགས་པ་རིམ་པ་བཞིན་ཨ་ར་པ་ཙ་ན་དགོད་ཅིང་རྩིབས་ཀྱང་ཕྱོགས་མདོག་གོ །མུ་ཁྱུད་བཞི་དང་ལྡན་པ་ལ་སྙིང་པོ་དང་དབྱངས་གསལ་བྱེད་ལ་སོགས་པ་དགོད་པར་གསུངས་ཏེ།དགོད་ལུགས་སྔར་བཤད་པའི་འགྲེལ་པ་བར་པ་དང་འདྲ་བར་མངོན་ནོ། །འཁོར་ལོའི་ལྟེ་བར་ཡེ་ཤེས་སེམས་དཔའ་ནི། འགྲེལ་པར། མདོག་དཀར་ཞལ་དྲུག་མཉམ་བཞག་ཨུཏྤལ་པོ་ཏིས་མཚན། ཞེས་གསུངས་པ་ལྟར་རོ། །པད་འདབ་བཞི་ལ་ཤར་དུ་སེམས་མ་རྡོ་རྗེ་མ་སྔོན་མོ་རྡོ་རྗེ། ལྷོར་རིན་ཆེན་རྡོ་རྗེ་མ་སེར་མོ་རིན་པོ་ཆེ། ནུབ་ཏུ་རྡོ་རྗེ་པདྨ་དམར་མོ་པདྨ། བྱང་དུ་རྡོ་རྗེ་ལས་མ་ལྗང་ཁུ་སྣ་ཚོགས་རྡོ་རྗེ་བསྣམས་པ། བཞི་གའང་འགྱིང་དང་ལྡན་331

པའོ། །འདིར་སྒྲུབ་ཐབས་ལས་རིན་ཆེན་རྡོ་རྗེ་མ་སྔོན་མོར་བཤད། དཀྱིལ་་ཆོག་ལས་སེར་པོར་བཤད་ཅིང་། ཐམས་ཅད་ཀྱང་པད་ཟླའི་གདན་ལ་གནས་པའོ། །ཤར་གྱི་དབུས་སུ་མི་བསྐྱོད་པ་སྔོན་པོ་ཅུང་ཟད་ཁྲོས་པའི་ཚུལ་ཅན།ས་གནོན་གྱིས་རྡོ་རྗེ་བསྣམས་པའོ། །འདབ་མ་རྣམས་ལ་མདུན་ལས་གཡས་བསྐོར་གྱིས་རིམ་པ་བཞིན་རྡོ་རྗེ་སེམས་དཔའ་སྔོན་པོ་རྡོར་དྲིལ་འཛིན་པ།རྒྱལ་པོ་སེར་པོ་ལྕགས་ཀྱུ། ཆགས་པ་དམར་པོ་མདའ་གཞུ། ལེགས་པ་སེར་པོ་སེ་གོལ་གྱིས་ལེགས་སོ་སྟེར་བའོ། །ལྷོའི་དབུས་སུ་རིན་འབྱུང་སེར་པོ་མཆོག་སྦྱིན་གྱིས་ཡིད་བཞིན་གྱི་ནོར་བུ་བསྣམས་པ། འདབ་མ་ལ་རྡོ་རྗེ་རིན་ཆེན་སེར་པོ་རིན་ཆེན། ཉི་མ་དམར་པོ་ཉི་མ། རྒྱལ་མཚན་ལྗང་ཁུ་རྒྱལ་མཚན།བཞད་པ་སྔོན་པོ་སོ་ཕྲེང་ངོ་། །ནུབ་ཀྱི་དབུས་སུ་འོད་དཔག་མེད་དམར་པོ་མཉམ་བཞག་གི་ཏིང་ངེ་འཛིན་གྱིས་པདྨ་བསྣམས་པ། འདབ་མ་ལ་རྡོ་རྗེ་ཆོས་དམར་པོ་པདྨ། རྣོན་པོ་ལྗང་ཁུ་རལ་གྲི། རྒྱུ་མཐིང་ཁ་འཁོར་ལོ། སྨྲ་བ་དམར་སེར་ལྕེའོ། །བྱང་གི་དབུས་སུ་དོན་གྲུབ་ལྗང་ཁུ་སྐྱབས་སྦྱིན་གྱིས་སྣ་ཚོགས་རྡོ་རྗེ་བསྣམས་པ། འདབ་མ་ལ་ལས་ལྗང་ཁུ་སྣ་ཚོགས་རྡོ་རྗེ། གནོད་སྦྱིན་མཐིང་ཁ་ཆེ་བ། བསྲུང་བ་དམར་སེར་གོ་ཆ། ཁུ་ཚུར་མཐིང་ཁ་ཁུ་ཚུར་རོ། །ཐམས་ཅད་ཀྱང་ཟླ་བའི་གདན་ལ་བཞུགས་པ་རྒྱན་ཐམས་ཅད་ཀྱིས་ ་བརྒྱན་པའོ། །ཤར་ལྷོར་སྒེག་མོ་དཀར་མོ་མེ་ལོང་།ལྷོ་ནུབ་ཏུ་ཕྲེང་བ་མ་སེར་མོ་ཕྲེང་བ།ནུབ་བྱང་དུ་གླུ་མ་དམར་མོ་པི་ཝང་།བྱང་ཤར་དུ་གར་མ་ལྗང་ཁུ་ཆགས་ཤིང་། ཐམས་ཅད་ཀྱང་རྒྱན་དང་ལྡན་ཅིང་སྒེག་པ། པད་ཟླའི་གདན་ལ་བཞུགས་པ་སྟེ། འདི་ཡན་ཆད་ཀྱི་ལྷ་ཐམས་ཅད་རྡོ་རྗེ་སྐྱིལ་ཀྲུང་ངོ་། །ཕྱིའི་དཀྱིལ་འཁོར་ཤར་གྱི་རྩིབས་ལ།བྱམས་པ་དམར་སེར་ཀུན་ད།འཇམ་དཔལ་332

ལྗང་སེར་ཨུཏྤལ། སྤོས་གླང་མཐིང་ཁ་སྤོས་ཕོར། ཡེ་ཤེས་ཏོག་དཀར་པོ་རྒྱན་མཚན་ནོ། །ལྷོར་བློ་གྲོས་རྒྱ་མཚོ་དམར་སེར་རིན་པོ་ཆེ། བློ་གྲོས་མི་ཟད་པ་དམར་སེར་རིན་པོ་ཆེ་འབར་པ། བཟང་སྐྱོང་སྔོན་པོ་སྤོས་ཕོར། སྤོབས་བརྩེགས་མཐིང་ཁ་པོ་ཏིའོ། །ནུབ་ཏུ་མཐུ་ཆེན་དམར་པོ་པདྨ། ངན་སོང་ཀུན་འདྲེན་དམར་སེར་ལྕགས་ཀྱུ། མྱ་ངན་འཇོམས་དཀར་པོ་རལ་གྲི། དྲ་བ་ཅན་གྱི་འོད་དཀར་དྲ་བ་བསྣམས་པའོ། །བྱང་དུ་ཟླ་འོད་གཞོན་ནུ་དཀར་སེར་ཟླ་བ། འོད་དཔག་མེད་དཀར་པོ་ལྕགས་ཀྱུ། ནམ་སྙིང་ལྗང་ཁུ་རལ་གྲི། ནམ་མཁའ་མཛོད་སེར་པོ་རིན་ཆེན་ཟུར་བརྒྱད་པའི་སྒྲོམ་བསྣམས་པའོ། །ཐམས་ཅད་ཀྱང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པའོ། །གྲ་བཞིར་ཤར་སྒོར་བདུག་པ་མ་མཐིང་ཁ་སྤོས་ཕོར། ལྷོ་ནུབ་ཏུ་མེ་ཏོག་མ་དཀར་མོ་མེ་ཏོག་གི་སྣོད། ནུབ་བྱང་དུ་དྲི་མ་དམར་མེ་དྲིའི་སྣོད། བྱང་ཤར་དུ་རོ་མ་ལྗང་ཁུ་རོ་མཆོག་བསྣམས་པ་སྟེ། ཉི་ཤུ་པོ་ཐམས་ཅད་སེམས་དཔའི་སྐྱིལ་ཀྲུང་ངོ་།།ཤར་སྒོར་ལྕགས་ཀྱུ་མ་མཐིང་ཁ་ལྕགས་ཀྱུ། །ལྷོ་སྒོར་ཞགས་པ་མ་སེར་པོ་ཞགས་པ།ནུབ་སྒོར་ལྕགས་སྒྲོག་མ་དམར་མོ་ལྕགས་སྒྲོག །བྱང་སྒོར་དྲིལ་བུ་མ་ལྗང་ཁུ་དྲིལ་བུ་འཛིན་པ། ཐམས་ཅད་ཀྱང་ཁྲོས་པའི་ཆ་བྱད་ཅན། བཞུགས་སྟངས་ཀྱི་དམིགས་བསལ་མ་གསུངས་ཀྱང་སེམས་སྐྱིལ་དུ་དོན་གྱིས་ཐོབ་བོ། །ཕྱིའི་ལྷ་ཐམས་ཅད་ཟླ་བའི་གདན་ལ་བཞུགས་སོ། །ཕྱི་ནང་གི་ལྷ་ཐམས་ཅད་རྒྱན་སྣ་ཚོགས་ཀྱིས་བརྒྱན་པ། རང་རང་གི་རིགས་ཀྱི་བདག་པོའི་དབུ་རྒྱན་ཅན་དུ་སྒྲུབ་ཐབས་སུ་བཤད་དོ། །འགྲེལ་པར་འདིའི་རིགས་ལྔ་ཞལ་བཞི་ཕྱག་བརྒྱད་པ་དང་། ཤེས་རབ་འཁོར་ལོ་རྩིབས་དྲུག་པར་བཤད། སྒྲུབ་ཐབས་དང་དཀྱིལ་ཆོག་ཏུ་རིགས་ལྔ་ཞལ་གཅིག་ཕྱག་གཉིས་པ་དང་། ཤེས་རབ་333

འཁོར་ལོ་རྩིབས་བཞི་པར་བཤད་ཅིང་། འདི་དང་འོག་མ་གཉིས་ཀྱིས་དང་པོའི་སངས་རྒྱས་ཐམས་ཅད་པདྨའི་སྒྲུབས་ལས་བྱུང་ཞིང་། འོད་ཁ་དོག་ལྔ་དང་ལྡན་པར་འགྲེལ་པར་གསུངས་སོ། །སྒྱུ་འཕྲུལ་དྲ་བའི་དཀྱིལ་འཁོར་རོ།།གཉིས་པ་ནི། འདི་དང་འོག་མ་ཐམས་ཅད་དཀྱིལ་འཁོར་སྔར་དང་འདྲ་ལ། དབུས་སུ་བྱང་སེམས་རྡོ་རྗེ་དཀར་པོ་རྡོ་རྗེ་དྲིལ་བུ་འཛིན་པའི་ཐུགས་ཀུར་དང་པོའི་སངས་རྒྱས་སྔར་དང་འདྲ་བའི་ཐུགས་ཀུར་ཤེས་རབ་འཁོར་ལོ་རྩིབས་བཞི་པ་སྔར་དང་འདྲ་བའི་ལྟེ་བར་ཨ་ར་པ་ཙ་ན་དཀར་པོ།རྡོ་རྗེ་དྲིལ་བུ་འཛིན་པ། གཞན་སྔར་དང་འདྲ་བ་ནི། བྱང་སེམས་རྡོ་རྗེའི་དཀྱིལ་འཁོར་རོ།།གསུམ་པ་ནི། དབུས་སུ་རྣམ་སྣང་དཀར་པོ་ཞལ་གཅིག་ཕྱག་གཉིས།བྱང་ཆུབ་མཆོག་གི་ཕྱག་རྒྱ་ཅན་གྱི་ཐུགས་ཀུར་དང་པོའི་སངས་རྒྱས་སྔར་་་་་དང་འདྲ་བའི་ཐུགས་ཀུར་ཤེས་རབ་འཁོར་ལོ་དཀར་པོ་རྩིབས་དྲུག་པའི་ལྟེ་བར་ཤེས་རབ་ཡེ་ཤེས་དཀར་པོ། འཁོར་ལོ་དང་ཨུཏྤལ་བསྣམས་པ། གཞན་སྔར་དང་འདྲ་བ་ནི། རྣམ་པར་སྣང་མཛད་ཀྱི་དཀྱིལ་འཁོར་རོ།།བཞི་པ་ནི། དབུས་སུ་མི་བསྐྱོད་པའི་ཐུགས་ཀུར་དང་པོའི་སངས་རྒྱས། དེའི་ཐུགས་ཀུར་ཤེས་རབ་འཁོར་ལོ་སྔོན་པོ་རྩིབས་བཞིའི་ལྟེ་བར་སྡུག་བསྔལ་གཅོད་པ་སྔོན་པོ། རྡོ་རྗེ་དང་རལ་གྲི་འཛིན་པའོ། །མི་བསྐྱོད་པའི་གནས་སུ་རྣམ་སྣང་འགྲོ། གཞན་སྔར་དང་འདྲ་བ་ནི། མི་བསྐྱོད་པའི་དཀྱིལ་འཁོར་རོ།།ལྔ་པ་ནི་དབུས་སུ་རིན་འབྱུང་སེར་པོའི་ཐུགས་ཀུར་དང་པོའི་སངས་རྒྱས་རྩ་ཞལ་སེར་པོ་བྱས་པའི་ཐུགས་ཀུར་ཤེས་རབ་འཁོར་ལོ་སེར་པོ་རྩིབས་334

བཞི་པའི་ལྟེ་བར་ངག་གི་དབང་ཕྱུག་སེར་པོ། རིན་ཆེན་རལ་གྲི་བསྣམས་པ།རིན་འབྱུང་གི་གནས་སུ་རྣམ་སྣང་འགྲོ། གཞན་སྔར་འདྲ་བ་ནི། རིན་འབྱུང་གི་དཀྱིལ་འཁོར་རོ།།དྲུག་པ་ནི། དབུས་སྣང་བ་མཐའ་ཡས་ཀྱི་ཐུགས་ཀུར་དང་པོའི་སངས་རྒྱས་རྩ་ཞལ་དམར་པོ་ཅན་གྱི་ཐུགས་སྐར་ཤེས་རབ་འཁོར་ལོ་དམར་པོ་རྩིབས་བཞི་པའི་ལྟེ་བར་རྡོ་རྗེ་རྣོན་པོ་དམར་པོ་རལ་གྲི་དང་པདྨ་འཛིན་པའོ།།འོད་དཔག་མེད་ཀྱི་གནས་སུ་རྣམ་སྣང་འགྲོ།།གཞན་སྔར་དང་འདྲ་བ་ནི།འོད་དཔག་མེད་ཀྱི་དཀྱིལ་འཁོར་རོ།།བདུན་པ་ནི། དབུས་སུ་དོན་གྲུབ་ལྗང་ཁུ་ཐུགས་ཀུར་དང་པོའི་སངས་རྒྱས་རྩ་ཞལ་ལྗང་ཁུ་ཅན་གྱི་ཐུགས་ཀུར་ཤེས་རབ་འཁོར་ལོ་ལྗང་ཁུ་་་་རྩིབས་བཞིའི་ལྟེ་བར་ཡེ་ཤེས་སྐུ་ལྗང་ཁུ། སྣ་ཚོགས་རྡོ་རྗེ་དང་རལ་གྲི་བསྣམས་པ། དོན་གྲུབ་ཀྱི་གནས་སུ་རྣམ་སྣང་། གཞན་སྔར་དང་འདྲའོ། །སོ་སོའི་ཡུམ་སྦས་ཡུམ་དུ་བྱའོ། །ཞེས་འགྲེལ་པར་བཤད་དོ། །ཡེ་ཤེས་སེམས་དཔའ་དྲུག་པོ་རྣམས་ཀྱི་ཕྱག་མཚན་དང་པོའི་གཡས་སུ་འཛིན་པར་མཆན་རྙིང་པར་བྱུང་། འགྲེལ་པ་བར་པ་དང་བསྟུན་ན། རལ་གྲི་རྣམས་གཡས་སུ་འོད་དགོས་པར་སྣང་ངོ་། །གཙོ་བོ་འཕོས་པ་བཞིན་ཕྱོགས་མདོག་དང་རྩིག་པའི་གོ་རིམ་རྣམས་ཀྱང་འཕོ་དགོས་པར་དོན་གྱི་ཤུགས་ཀྱིས་ཐོབ་བོ། །དོན་ཡོད་གྲུབ་པའི་དཀྱིལ་འཁོར་རོ།།དེ་ལྟར་རྣལ་འབྱོར་རྒྱུད་ཀྱི་ཚུལ་བཞིན་དུ། །མཚན་ཡང་དག་པར་བརྗོད་པའི་དཀྱིལ་འཁོར་རྣམས། །བཀོད་པས་དགེ་བ་བདག་གིས་གང་ཐོབ་པ། །དེ་ཡིས་འགྲོ་རྣམས་འཇམ་དཔལ་ཉིད་གྱུར་ཅིག །རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་རྣམ་པར་བཞག་པ་སྟོན་པའི་རབ་ཏུ་335

ནེ་་ཉི་མའི་འོད་ཟེར་ཞེས་བྱ་བ་འི་མཚན་བརྗོད་ཀྱི་དཀྱིལ་འ

ག་ ། །ཀུན་རིག་གི་དཀྱིལ་འཁོར་གྱི་བཀོད་པ་བཞུགས་སོ། །༄རྒྱུ་། །གང་ཞིག་ཤེས་བྱ་མ་ལུས་ཀུན། །མངོན་སུམ་རིག་ཅིང་ཐུགས་རྗེ་ཅན། །ངན་སོང་མ་ལུས་སྦྱོང་མཛད་ལ། །བཏུད་ནས་སྦྱོང་རྒྱུད་དཀྱིལ་འཁོར་བཤད། །འདིར་རྩ་བའི་རྒྱུད་དེ་ཉིད་བསྡུས་པའི་ངན་འགྲོ་དགུག་ཅིང་སྡིག་པ་སྦྱང་བ་ལས་འཕྲོས་པ། ངན་སོང་ཐམས་ཅད་ཡོངས་སུ་སྦྱོང་བའི་གཟི་བརྗིད་ཀྱི་རྒྱལ་པོའི་བརྟག་པ་ལ། བརྟག་པ་དང་པོ་ནས་གསུངས་པ་ཀུན་རིག་རྩ་བའི་དཀྱིལ་འཁོར་དང་། བརྟག་པ་ཕྱི་མ་ལས་གསུངས་པའི་དཀྱིལ་འཁོར་གཉིས་ལས། དང་པོ་ལ། གྲུ་བཞི་པ་ལ་སྒོ་བཞི་པ། །རྟ་བབས་བཞི་དང་ལྡན་པ་དང་། །ཐེམ་སྐས་བཞི་དང་ཕྲེང་བ་དང་། །སེང་གེ་བ་ལང་རྣམས་ཀྱིས་བརྒྱན། །དར་དང་ལྡ་ལྡི་དོ་ཤལ་ཕྲེང་། །དྲིལ་བུ་དང་ནི་རྔ་མས་བརྒྱན། །རྡོ་རྗེ་རིན་ཆེན་པད་མོ་དང་། །རྒྱ་གྲམ་པ་ཡི་ཕྱག་རྒྱས་བརྒྱན། །སྲད་བུ་བརྒྱད་དང་ལྡན་པ་དང་། །ཕྱི་ཡི་སྒོ་ཁྱུད་རྣམས་ཀྱིས་བརྒྱན། །དགུ་ཡི་ཆར་ནི་བགོས་པ་ལས། །སྒོ་དང་སྒོ་ཁྱུད་གསུམ་ཆར་བྱ། །རྡོ་རྗེ་སྲད་བུས་ཐུག་གདབ་བོ། །ཞེས་གསུངས་པས། སྲད་བུ་བརྒྱད་དང་ལྡན་པའི་དོན། །ཚངས་ཐིག་གཉིས། ཟུར་ཐིག་གཉིས། ལོགས་ཐིག་བཞི་སྟེ། བརྒྱད་ཡིན་གྱི། ཚངས་ཐིག་བཞི་དང་ལོགས་ཐིག་བཞིའམ། དབུས་ཀྱི་ཕོ་བྲང་གི་ལེའུ་ཚེ་བརྒྱད་ལ་ ་337

འཆད་པ་ནི། ནོར་བའོ། །དགུའི་ཆར་ནི་སྒོ་ཞེས་པའི་དོན། དཀྱིལ་འཁོར་ཆ་དགུར་བགོས་པའི་ཆ་གཅིག་སྒོ་ཁྱུད་ལ་བཏང་ཞེས་འདོད་པ་དང་། དང་པོར་ཆ་ཆེན་དྲུག་ཏུ་བགོས་ཏེ། །དེ་ནས་ཆ་གཉིས་དབུས་སུ་བཞག་ལ་མཐའི་ཆ་གཉིས་ལ་བཞི་བཞིར་བགོས་པའི་ཕྱིར་བཅུ་དྲུག་ཏུ་སྣང་ཡང་དགུ་ཞེས་་་་་བྱའོ། །ཞེས་འཆད་པ་དང་། ཕྱོགས་རེར་ཆ་ཆེན་དགུ་བཏབ་ནས། ཕྱིའི་སྒོ་དང་སྒོ་ཁྱུད་གསུམ་ཆར་ཆ་ཆེན་རེ་རེར་བྱ་ཞེས་ཟེར་བ་དང་།ནང་གི་དཀྱིལ་འཁོར་གྲུ་བཞི་ཆ་དགུ་དང་ལྡན་པར་བགོས་པ་ལ་སྒོ་དང་སྒོ་ཁྱུད་ལ་ཆ་ཆེན་གཅིག་བཏང་བས་སུམ་ཆའི་ཡང་གསུམ་ཆར་འགྱུར་ཞེས་འཆད་པ་རྣམས་ནི། ཡི་གེའི་དོན་མ་ཡིན་པར་མངོན་ནོ། །ཁ་ཅིག་ཕྱོགས་རེ་ལ་ཆ་ཆེན་དགུ་དགུར་བགོས་ལ་ནང་སྒོ་ལ་ཆ་གསུམ་ཡོད་པའི་ཆ་གཅིག་ལ་སྒོ་དང་སྒོ་ཁྱུད་ལ་སོགས་རྫོགས་པར་བྱེད་ལ། ཆ་གཉིས་ལ་འཁོར་ལོ་དང་ཕོ་བྲང་འབྱིན་པར་འདོད་དེ། ནང་སྒོ་ལ་འཆད་པའི་ལུགས་ཀྱིས་ཅུང་ལེགས་པར་མངོན་ནོ། །ཁོ་བོའི་རྣམ་རྟོག་ལ། དཀྱིལ་འཁོར་ཤར་ནས་ནུབ་ཀྱི་མཐའི་བར་ཆ་དགུར་བགོས་ཏེ།ཕྱོགས་རེར་ཆ་བྱེད་དང་ལྔ་ལྔའོ།།ཆ་རངས་པ་ནང་མ་བཞི་བཞི་གསུམ་གསུམ་དུ་བགོ །ཕྱི་མ་ཆ་བྱེད་དང་གཉིས་སུ་བགོ །དེ་ལྟར་ཆ་དགུར་བགོས་པའི་སུམ་ཆ་གཅིག་ནི། དཀྱིལ་འཁོར་ཕྱི་མའི་སྒོའི་ཚད་དེ། སྒོ་དང་མཉམ་པ་ནི་སྒོ་ཁྱུད་དོ། །དེ་ལྟར་བྱས་ན།ཕྱོགས་རེ་ན་ཆ་བྱེད་དང་བཅུ་བཞི་གནས་པ་ལས།ནང་མ་དྲུག་ལ་ཀྲ་མ་ཤཱིཪྵ་ཡན་ཆད།
 གསུམ་ལ་རྟ་བབས།གཅིག་ལ་རྡོ་རྗེའི་རྭ་རྩེ། གཅིག་ལ་འཇིག་རྟེན་པའི་ཁོར་ཡུག །ཕྱེད་ལ་རྡོ་ར།338 ་

གཉིས་ལ་མེ་རི་དང་། འཁོར་ཡུག་ཆེན་པོ་བྱས་ན། སྒོ་འཁོར་ལོའི་བརྒྱད་ཆ་དང་མཐུན་ཅིང་། སྒོ་དང་སྒོ་ཁྱུད་དགུ་ཆའི་གསུམ་ཆར་བྱེད་པ་དང་མི་འགལ་བ་ཞིག་འོང་བར་སྣང་ཞིང་། རྟ་བབས་སྒོ་ལས་སུམ་འགྱུར་དུ་ཡོ་གའི་འགྲེལ་ཆེན་རྣམས་ནས་བཤད་ཅིང་། དེ་དཔངས་ལ་མི་བརྩི་བའི་དམིགས་བསལ་གསུངས་པ་མེད་པས་དཔངས་སུམ་འགྱུར་བྱས་པ་ལ་འགལ་བ་མེད་ཅིང་། འོག་བཅིང་བའི་སྔགས་དང་ཕྱག་རྒྱས་གཞལ་ཡས་ཁང་གི་འོག་གཞིར་སྣ་ཚོགས་རྡོ་རྗེ་བསྒོམ་པར་གསུངས་པའི་ཕྱིར་སྣ་ཚོགས་རྡོ་རྗེ་ཐོབ་ལ།འཇིག་རྟེན་པའི་ཁོར་ཡུག་འདི་ཉིད་ནས་བཤད་ཅིང་། རྡོ་ར་མེ་རི་ནི། བླ་མ་གོང་མ་རྣམས་ཀྱང་བཞེད་པར་སྣང་ལ། ཁོར་ཡུག་ཆེན་པོ་སློབ་དཔོན་ཀུན་དགའ་སྙིང་པོ་དང་།ཤ་་གཉིས་གས་བཞེད་པར་སྣང་བས་རུང་ངམ་བསམ་སྟེ། འོན་ཀྱང་འདི་ཉིད་ཀྱི་འགྲེལ་པ་རྣམ་དག་གིས་གསལ་བར་བཀྲལ་པ་མ་མཐོང་བས་མཁས་པ་རྣམས་ཀྱིས་བརྟག་པར་བྱའོ། །ཡང་ན་དབུས་ནས་ཀྲ་མ་ཤཱིཪྵའི་རྩེ་མོའི་བར་ཆ་དགུ་རུ་བྱས་པའི་ཆ་དགུའི་སུམ་ཆ་ནང་དུ་དོར་་་་་་བར་དཀྱིལ་འཁོར་ནང་མའི་རྩ་ཐིག་གདབ་ལ་དེར་སྒོ་ཁྱུད་ལ་སོགས་བྱ།ནང་མའི་རྩ་ཐིག་ནས་བརྩམས་པའི་ཆ་དགུ་པོའི་སུམ་ཆ་ནང་དུ་དོར་ནས།སྒོ་ཕྱི་མའི་རྩ་ཐིག་བཏབ་ལ།དེར་སྒོ་ཕྱི་མའི་སྒོ་དང་སྒོ་ཁྱུད་ལ་སོགས་འདོད་ཅེས་སྒོ་དང་སྒོ་ཁྱུད་ཀྱི་ཆེ་ཆུང་གི་ཚད་མི་སྟོན་པར། བྱེད་པའི་གནས་སྟོན་པར་བཤད་པར་བྱའོ། །གང་ལྟར་ཡང་ཚངས་ཟུར་གྱི་ཐིག་རྣམས་ལེགས་པར་བཏབ་ལ། ཇི་ཙམ་འོས་པར་དཀྱིལ་འཁོར་ནང་མའི་རྩ་ཐིག་གདབ་བོ། །རྩ་339

ཐིག་དང་པོ་དེའི་རང་རང་གི་བརྒྱད་ཆ་ནི། ཆ་ཆེན་ཡིན་ལ་སྒོའི་ཚད་དོ། །དེའི་བཞི་ཆ་ནི། ཆ་ཆུང་ངོ་། །རྩ་ཐིག་གི་ཕྱིར་རང་རང་གི་ཆ་ཆུང་གི་རྩིག་པ་ཆ་ཆུང་གཅིག་དང་། འདོད་ཡོན་ལ་གཉིས་དང་། རིན་ཆེན་ཕ་གུ་ལ་གཅིག་དང་། དྲ་བ་དྲ་ཕྱེད་ལ་གཉིས་དང་། བ་ཀུ་ལི་ལ་གཅིག་དང་། ཀྲ་མ་ཤཱིཪྵ་ལ་གཅིག་གོ །སྒོ་ཁྱུད་ནི། སྒོ་དང་ཚད་མཉམ་ལ། འགྲམ་ལོགས་ནི། དེའི་ཕྱིད་དོ། །དེའི་ཕྱིར་རྟ་བབས་སྟེང་འོག་ཏུ་སྒོ་ཚད་གཅིག་མ་བྱེད་ན་མུན་སྣམ་མེད་ལ། སྟེང་འོག་ཏུ་སྒོ་ཚད་གསུམ་མ་བྱེད་ན་སྟེགས་བུའི་སྟེང་ཡན་ཆད་ནས་མུན་སྣམ་ཆ་ཕྲན་རེ་རེས་འཁོར་བ་སྟེ། སྒོ་ཁྱུད་ཀྱི་ཕུགས་ཚུན་ཆད་མུན་པ་སྟོང་པ་དང་། ཀ་བ་རྩིག་པ་ལ་ཐུག་པ་གཏོང་བ་ནི། མ་དག་པ་ཡིན། སྒོ་ལོགས་སམ་མུན་པའི་ཕྱིར་ཀ་བ་ཆ་ཕྲན་རེ་རེ། དེའི་ཕྱིར་ཀ་རྒྱན་ཆ་ཕྲན་གཅིག་སྟེ། དེ་གཉིས་ཆ་ཆུང་ལྔར་རིགས་པའོ། །རྟ་བབས་བཞི་ནི། དཔངས་སྒོ་ཚད་གཅིག་མ་ལྟར་ན། བང་རིམ་བཞི་སྣམ་བུ་བཅུ་གཅིག །དེའི་སྟེང་དུ་ཆོས་ཀྱི་འཁོར་ལོའི་གདན་གྱི་དཔངས་ཀྱི་ཚད་ཆ་ཆུང་གཅིག །དེའི་སྟེང་དུ་ཆོས་ཀྱི་འཁོར་ལོ་ཆ་ཆུང་གཉིས། དེའི་སྟེང་དུ་ཆ་ཆུང་ཕྱེད་ལ་གདུགས་ཀྱི་ཡུ་བ། བྱེད་ལ་གདུགས་བྱ། དེའི་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་བྱ་ཞེས་ཤསྒྱུ་བཞེད་ལ། རྟ་བབས་དཔངས་སྒོ་ལས་སུམ་འགྱུར་དུ་བྱེད་པ་ལྟར་ན། གསེར་ལ་སོགས་པའི་སྣམ་བུ་བཅུ་གཅིག་དང་ལྡན་པ། དེའི་སྟེང་དུ་པད་ཟླའི་གདན་ལ་ཆོས་ཀྱི་འཁོར་ལོ། །དེའི་གཡས་གཡོན་དུ་རི་དྭགས་དང་རི་དྭགས་མོའོ། །ཐེམ་སྐས་བཞིའི་ཕྲེང་བ་ནི། ཁ་ཅིག །རྟ་བབས་ཀྱི་བང་རིམ་340

ལ་འདོད། ཁ་ཅིག་སྟེགས་བུ་བཞི་ལ་འདོད། ཁ་ཅིག །སྒོ་ཁང་བཞི་ན་སྣམ་བུ་དང་མཉམ་པའི་ཐེམ་སྐས་བང་རིམ་བཞིའི་ཕྲེང་བ་ཅན་དུ་བཞེད་དོ། །སེང་་གེ་བ་ལང་རྣམས་ཀྱིས་བརྒྱན་པ་ནི། ཀ་རྒྱན་གྱི་སྣམ་བུ་ལ་གླང་པོ་ཆེའི་མགོ་བོར་སེང་གེས་མནན། སེང་གེའི་ཁ་ནས་རིན་པོ་ཆེའི་དོ་ཤལ་འཕྱང་བའོ། །དར་དང་ལྡ་ལྡིའི་དོ་ཤལ་ཕྲེང་། །དྲིལ་བུ་དང་ནི་རྔ་མས་བརྒྱན། །ཞེས་པ་ནི།དྲ་ཕྱེད་ཀྱི་སྣམ་བུའི་གྲར་མེ་ཏོག་གི་ཕྲེང་བའི་དོ་ཤལ་ཕྱེད་པ་དང་། དར་གྱི་ཆུན་པོའི་དོ་ཤལ་དང་། དོ་ཤལ་གྱི་གློ་གཉིས་སུ་རྔ་ཡབ་ནོར་བུའི་ཡུ་བ་ཅན་དང་། དྲིལ་བུའི་མཐར་རྔ་ཡབ་འཕྱང་བའོ། །ཁ་ཅིག །དེ་དག་རྟ་བབས་ཀྱི་སྟེང་གི་བ་དན་གྱི་རྒྱན་དུ་འདོད་ལ། ཁ་ཅིག །དྲིལ་བུ་དྲ་བའི་བ་དན་ལ་བཏགས་པ། རྔ་ཡབ་རྟ་བབས་ཀྱི་ཡ་ཕུབས་ཀྱི་བླ་རེ་ལ་བཏགས་པར་འདོད་དོ། །རྡོ་རྗེ་རིན་ཆེན་པད་མོ་དང་། རྒྱ་གྲམ་པ་ཡི་ཕྱག་རྒྱས་བརྒྱན། །ཞེས་པ་ནི།ཕྱོགས་བཞིར་རིན་པོ་ཆེའི་ཁྲི་དང་ཟླ་བ་ཕྱེད་པའི་གདན་ལ། རྡོ་རྗེ་དང་རིན་པོ་ཆེ་དང་པད་མ་དང་སྣ་ཚོགས་རྡོ་རྗེས་མཚན་པའི་རྒྱལ་མཚན། མདའ་ཡབ་ཀྱི་སྣམ་བུ་ལ་གནས་པས་བརྒྱན་པའོ། །སྒོ་ཕྱི་མའི་རྟ་བབས་ལ་སྣ་ཚོགས་རྡོ་རྗེ་རྩེ་གསུམ་པ་སྟེ། རྭ་དབུས་མ་རྟ་བབས་ཀྱི་དཀྱིལ་ནས་ཆ་ཆེན་གཅིག་ཏུ་རིང་བའི་དབུས་ན་སྔར་བཤད་པའི་ཆོས་ཀྱི་འཁོར་ལོ་གནས་པ། དེའི་ཕྱི་ནས་འཇིག་རྟེན་པའི་ཁོར་ཡུག་ཆ་ཆེན་གཅིག །རྡོ་ར་བྱེད། མེ་རི་གཅིག །ཁོར་ཡུག་ཆེན་པོ་བྱེད་པའི་ལུགས་ལ་གཅིག་གོ །ཤོང་པས་པད་མའི་ཁོར་ཡུག་ཀྱང་བཞེད་མོད་ཀྱི། རྣལ་འབྱོར་རྒྱུད་སྐོར་རྣམས་ནས་གསལ་བར་341

གསུངས་པ་ནི།མི་སྣང་ངོ་། །དབུས་ཀྱི་དཀྱིལ་འཁོར་ཐིག་གདབ་པ། །ཆོས་ཀྱི་འཁོར་ལོ་འདྲ་བ་ལ། །ལྟེ་བར་བཅས་ཤིང་རྩིབས་བཅུ་དྲུག །རིམ་པ་གསུམ་དང་ལྡན་པ་ལ།།རྩིབས་ནི་ཉིས་འགྱུར་ཉིད་དུ་བྱ།།ཞེས་བྱ་བ་ལ། ཁ་ཅིགལེ་ཚེ་དགུ་ནི། ལྟེ་བ་ཡིན་ལ། རིམ་པ་གསུམ་པ་ནི། རྡོར་ར་དང་འཁོར་ལོའི་རྩིབས་དང་ལྟེ་བ་གསུམ་ཡིན་ལ། རྩིབས་ནི། རྣམ་སྣང་དང་། སྦྱོང་རྒྱལ་གྱི་གནས་ལས་ཉིས་འགྱུར་དུ་བྱའོ། །ཞེས་འདོད་པ་མི་འཐད་དེ། གཙོ་བོའི་གནས་ལས་ཉིས་འགྱུར་འཁོར་ལ་མི་རིགས་པའི་ཕྱིར་རོ། །ཁ་ཅིག རིམ་པ་གསུམ་དང་ལྡན་པ། ཞེས་པའི་དོན། གཞལ་ཡས་ཁང་གི་ནང་དུ་འཁོར་ལོ་གཅིག །གཞལ་ཡས་ཁང་རྫོགས་པའི་ཕྱིར་འཁོར་ལོ་གཉིས་རྩིབས་ནི། ཉིས་འགྱུར་གྱི་གོ་དོན། ཕྱི་རུ་རྩིབས་སུམ་ཅུ་རྩ་གཉིས་པ་གཅིག་དང་། དྲུག་ཅུ་རྩ་བཞི་པ་གཅིག་བྱེད་པ་མི་འཐད་དེ། དབུས་ཀྱི་དཀྱིལ་འཁོར་ཐིག་གདབ་པ། །ཞེས་ནང་གི་ཐིག་ཏུ་བཤད་ཅིང་། ཕྱིའི་དཀྱིལ་འཁོར་བཤད་པའི་སྐབས་མ་ཡིན་པའི་ཕྱིར་རོ།།ཁ་ཅིག རྩིབས་བྱང་ཆུབ་སེམས་དཔའི་གནས་ཡིན་པས་གཙོ་བོའི་གནས་ལས་ཉིས་འགྱུར་གྱིས་ཆུང་བར་བྱའོ། །ཞེས་འཆད་པ་ཡང་ཡི་གེའི་དོན་མ་ཡིན་ནོ། །དེས་ན་ཆོས་ཀྱི་འཁོར་ལོ་འདྲ་བ་ནི། ལྟེ་བ་དང་།རྩིབས་རྣམས་ཟླུམ་པོའོ།།རིམ་པ་གསུམ་དང་ལྡན་པ་ནི།དབུས་ཀྱི་ལེ་ཚེ་དགུ་དང་། ལྟེ་བ་དང་རྩིབས་གསུམ་མམ། ལྟེ་བ་དང་རྩིབས་དང་རྩིབས་རྟེན་གསུམ་མོ། །ཉིས་འགྱུར་ནི།ལྟེ་བའི་ཉིས་འགྱུར་རྩིབས་ལ་བྱ་བའོ། །དེས་ན་ཆ་ཆེན་གཉིས་པའི་ཕྱི་དང་། དེ་ནས་ཆ་ཕྲན་གཅིག་ནང་དུ་དོར་བ་ནས་ཟླུམ་342

སྐོར་གཉིས་བསྐོར་བས་རྡོ་རྗེའི་གདུང་ཟླུམ་དུ་འགྱུར་རོ། །དེ་ནས་ཚངས་ཐིག་ལས་གཡས་གཡོན་དུ་ཆ་ཕྲན་གཉིས་དང་། ཡང་གཅིག་དོར་ནས་རྡོ་རྗེའི་གདུང་ཟླུམ་ལ་རེག་གི་བར་དུ་བཏབ་པས་ལེ་ཚེ་དགུར་འགྱུར། གདུང་སྐུམ་གྱི་ཕྱིར་འཁོར་ལོའི་རྩིབས་བྱ། དེ་ནས་གཅིག་ནས་བསྐོར་ལ་མུ་ཁྱུད་བྱའོ། །ཡང་ན་ལྟེ་བ་ལ་ཆ་ཕྲན་གཅིག་བསྐོར་ལ་རིམ་པ་གསུམ་ལྟེ་བ་དང་རྩིབས་དང་མུ་ཁྱུད་གསུམ་ཡིན་ལ།རྩིབས་ཉིས་འགྱུར་ནི།ལྟེ་བ་དང་མུ་ཁྱུད་གཉིས་ལས་ཉིས་འགྱུར་དུ་བྱ་བའོ། །རྩིག་པ་ཕྱི་ནས་སྔོ་སེར་དམར་སྐྱ་ལྗང་དཀར། ཕྱོགས་ཚོན་དབུས་དཀར། ཤར་སྔོ། ལྷོ་སེར། ནུབ་དམར། བྱང་ལྗང་།ཀ་གདུང་དང་འཁོར་ལོའི་མུ་ཁྱུད་རྣམས་གཞི་སྔོན་པོ་ལ་རྡོ་རྗེ་དཀར་པོ། ་་་་་འཁོར་ལོའི་ལྟེ་བ་སེར་པོ། རྩིབས་སྔོན་པོ། གོང་རས་སེར་པོའམ་མཛེས་ཚོན་གསུང་ཡང་། ཕྱོགས་ཚོན་དུ་རིགས་པར་མངོན། འདོད་ཡོན་ལ་སོགས་སྤྱི་དང་མཐུན། ཁོར་ཡུག་ནི། དཀར་པོ། ཁོར་ཡུག་ཆེན་པོ་བྱེད་ན། ཆུ་དང་ཤིང་དང་བྱ་ལ་སོགས་པ་ཐ་ས་བཤད་པ་བཞིན་བྲིའོ། །དབུས་ཀྱི་ལེ་ཚེ་དགུ་ལས།དབུས་སུ་སེང་གེ ཤར་དུ་གླང་པོ་ཆེ་གསུམ། ལྷོར་རྟ། ནུབ་ཏུ་རྨ་བྱ། བྱང་དུ་ནམ་མཁའ་ལྡིང་གི་ཁྲི་ལ་པད་ཟླ། གཞན་དཀྱིལ་འཁོར་ནང་གི་ལྷ་ཐམས་ཅད་ཀྱི་གནས་སུ་པད་ཟླའི་གདན་ནོ།།དབུས་ཀྱི་ཕྱོགས་སུ་ཀུན་རིག་ནི། དུང་དང་ཀུན་ད་ཟླ་འདྲ་ལ། །ཞལ་བཞི་པ་ལ་རྡོ་རྗེ་ཡི། །སེང་གེའི་གདན་ལ་བཞུགས་པ་དང་།།ཏིང་འཛིན་ཕྱག་རྒྱར་ལྡན་པ་དང་།རྒྱན་རྣམས་ཀུན་གྱིས་བརྒྱན་པ་བྲི། །དེ་ཡི་སྤྱན་སྔར་ངན་སོང་ཀུན། །སྦྱོང་བའི་རྒྱལ་པོ་བྲི་བྱ་སྟེ། །343

ཕྱག་གཉིས་ཏིང་ངེ་འཛིན་དུ་བསྒོམ།
 ཟླ་བ་རྒྱས་དང་པད་མའི་མདོག །རྒྱན་རྣམས་ཀུན་གྱིས་ལེགས་རྫོགས་ལ། །རྒྱལ་མཆོག་སྐྱེས་བུ་གང་བར་བྲི། །རྒྱབ་ཏུ་ཤཱཀྱའི་རིགས་དབང་པོ། །གཙོ་བོ་ཐུབ་པར་བྲི་བར་བྱ།།གཡོན་དང་གཡས་ཀྱི་ཕྱོགས་ཆར་ནི། །རྒྱལ་མཆོག་ཏིང་འཛིན་མེ་ཏོག་གཉིས། ཞེས་པས་དབུས་སུ་ཀུན་རིག་རྣམ་པར་སྣང་མཛད་དཀར་པོ་ཞལ་བཞི་པ། འདི་ལ་ཁ་ཅིག །ཞལ་བཞི་ཕྱོགས་མདོག་ཏུ་བྱེད་པ་ནི། ནོར་ཏེ། རྣལ་འབྱོར་གྱི་རྒྱུད་རྣམས་ནས་དེ་ལྟར་མ་བཤད་པའི་ཕྱིར། དེས་ན་ཞལ་བཞི་ག་དཀར་པོ། རྩ་ཞལ་ཤར་དུ་གཟིགས་པའོ། །རྡོ་རྗེ་སེང་གེའི་གདན་ལ་བཞུགས། །ཞེས་པ་ནི། ཁ་ཅིག །སེང་གེའི་ཁྲིའི་དབུས་ནས་རྡོ་རྗེ་བསྒྲེངས་པས་བརྒྱན་པ་ལ་འདོད་ཀྱང་། རྡོ་རྗེ་སྐྱིལ་མོ་ཀྲུང་གིས་སེང་གེའི་ཁྲི་དང་པད་ཟླའི་སྟེང་དུ་བཞུགས་པའོ། །ཏིང་ངེ་འཛིན་གྱི་ཕྱག་རྒྱ་ནི། རྡོ་རྗེ་སྐྱིལ་ཀྲུང་གི་སྟེང་དུ་ཕྱག་གཡོན་པ་གན་རྐྱལ་དུ་བཞག་པའི་སྟེང་དུ་གཡས་པ་གན་རྐྱལ་དུ་བཞག་ནས་མཐེ་བོང་གཉིས་རྩེ་་་་་སྤྲད་པའོ། །རིན་པོ་ཆེའི་པྲོག་ཞུའི་དབུ་རྒྱན་སྙན་རྒྱན་དང་། མགུལ་རྒྱན་དང་། སེ་མོ་དོ་དང་། དོ་ཤལ་དང་། སྐ་རགས་དང་། དཔུང་གདུབ་དང་།གདུ་བུ་དང་། སོར་གདུབ་དང་། ཞབས་གདུབ་སྟེ། རྒྱན་ཀུན་གྱིས་བརྒྱན་པ།དར་ལའི་སྟོད་གཡོགས་སྨད་གཡོགས་དང་ལྡན་པ། རྡོ་རྗེ་རིན་པོ་ཆེའི་ཅོད་པན་ཅན། ནོར་བུ་རིན་པོ་ཆེའི་སྟེང་ན་རྡོ་རྗེ་ཕྱེད་པས་མཚན་པས་སྤྱི་གཙུག་ཏུ་དབང་བསྐུར་བ། ཉི་མའི་རྒྱབ་རྟེན་ཅན། རབ་ཏུ་ཞི་བའི་ཉམས་དང་ལྡན་པའོ། །ཤར་དུ་ངན་སོང་ཐམས་ཅད་སྦྱོང་བའི་རྒྱལ་པོ། ཟླ་བ་རྒྱས་དང་པད་344

མའི་མདོག །ཅེས་པ་དཀར་ལ་དམར་བར་ཁ་ཅིག་བཞེད་ལ།དཔེ་ལ་ལ་ནས།ཟླ་བ་རྒྱས་དང་བ་མོའི་མདོག །ཅེས་པས་དཀར་པོར་བཞེད་དོ། །ཕྱག་གཉིས་ཏིང་ངེ་འཛིན་གྱི་ཕྱག་རྒྱ་མཛད་པ་སྟེ། འདི་ལ་ཁ་ཅིག གཡས་ས་གནོན་དུ་བཞེད་པ་ནི། རྒྱུད་དང་འགལ་ལོ། །ལྷོར་རྒྱལ་མཆོག་རིན་ཆེན་སྔོན་པོ།མཆོག་སྦྱིན་གྱི་ཕྱག་རྒྱ་ཅན། རྒྱབ་ཏུ་ཤཱཀ་ཐུབ། ཁ་ཅིག་སེར་པོར་འདོད། ཁ་ཅིག་དམར་པོར་འདོ་ད་ལ། ཁ་ཅིག་དམར་སེར་དུ་འདོད་ལ། ཕྱག་ཁ་ཅིག་མཉམ་གཞག་ཏུ་འདོད་དོ། །ཁ་ཅིག་ཆོས་འཆད་དུ་འདོད་དོ། །བྱང་དུ་མེ་ཏོག་ཆེར་རྒྱས་ལྗང་ཁུ། སྐྱབས་སྦྱིན་གྱི་ཕྱག་རྒྱ་ཅན་ཏེ། རྒྱན་ཆ་ལུགས་བཞུགས་སྟངས་རྣམས་རྣམ་སྣང་དང་འདྲའོ།།འདི་ལ་ཇོ་བོ་རྗེའི་གསུང་ཡིན་ཟེར་ནས་ལྔ་ག་དཀར་པོ་མཉམ་བཞག་གི་ཕྱག་རྒྱ་ཅན་དུ་འདོད་པ་ཡོད་དོ། །ཁ་ཅིག་ཕྱག་རྒྱ་འདི་དག་་གིས་རིགས་ལྔའི་ཕྱག་མཚན་བསྣམས་པར་འདོད་དོ། །གསལ་སྒྲོན་ནས་ཐམས་ཅད་ཀྱང་སེང་གེའི་ཁྲི་ལ་མཉམ་བཞག་གི་ཕྱག་རྒྱས་རིགས་ལྔའི་ཕྱག་མཚན་འཛིན་པར་བྱས་སོ། །ལོ་ཙ་ན་དང་མཱ་མ་ཀཱི། དེ་བཞིན་དཀར་མོ་སྒྲོལ་མ་རྣམས། །རང་གི་རིགས་ཀྱི་མཚན་མ་བཞིན། །གྲ་ཡི་ཕྱོགས་ནི་ཀུན་དུ་བྲི། །ཞེས་པས། ཤར་ལྷོར་སྤྱན་མ་དཀར་མོ། གཡས་པས་སྤྱན་འཛིན་པ། ལྷོ་ནུབ་ཏུ་མཱ་མ་ཀཱི་སྔོན་མོ། གཡས་རྡོ་རྗེ། ནུབ་བྱང་དུ་གོས་དཀར་མོ་དམར་མོ། གཡས་པད་མ། བྱང་ཤར་དུ་སྒྲོལ་མ་ལྗང་ཁུ། གཡས་ཨུཏྤལ། དེ་རྣམས་ཐུགས་ཀུར་འཛིན་ཅིང་། གཡོན་གདན་ལ་བརྟེན་པ། རང་གི་ཡབ་ལ་ཟུར་གྱིས་བལྟ་ཞིང་ཆགས་པའི་ཉམས་ཅན་ནོ། །འདི་ལ་རྩྭ་སྐྱ་པ་345

དང་གནུར་པས་པད་མའི་སྟེང་ན། སྤྱན་དང་། རྡོ་རྗེ་དའ་། ཨུཏྤལ་ཡོད་པ་འཛིན་པར་གྱུས་ལ། གནུར་པས་སྤྱན་མ་སེར་མོར་བྱས་ཏེ།བྱུསྤྱན་མ་སེར་མོར་འོང་བའི་རྒྱུ་མཚན་མེད་ཅིང་། པད་མ་ལའང་རྒྱུ་མཚན་ཡོད་པར་མ་མཐོང་ངོ་། །འགྲེལ་བ་མཛེས་རྒྱན་མར། ཤར་ལྷོར་མཱ་མ་ཀཱི་དམར་མོ། ལྷོ་ནུབ་ཏུ་སྤྱན་མ་དམར་སེར་དུ་བཀོད་མོད་ཀྱི། མཱ་མ་ཀཱི་དམར་མོར་འོང་བའི་ཤེས་བྱེད་མེད་ཅིང་འགོད་སའང་ནོར་རོ། །རྩིབས་ཀྱི་ནང་ནི་ཐམས་ཅད་དུ། །རྡོ་རྗེ་སེམས་སོགས་སེམས་དཔའི་མཆོག །རྫུ་འཕྲུལ་ཆེ་བའི་སེམས་དཔའ་རྣམས།།གོ་རིམ་བཞིན་དུ་བྲི་བར་བྱ། །ཞེས་པ་ནི།བྱང་ཤར་ནས་བརྩམས་ཏེ་རིམ་པ་བཞིན། རྡོ་རྗེ་སེམས་དཔའ་དཀར་པོ། ཕྱག་ཡས་ཁ་ཊྭཱཾ་གའི་ཕྱག་རྒྱ་སོར་མོ་གསུམ་བསྒྲེངས་པའི་གུང་མོའི་རྩེ་མོ་ལ་དང་པོའི་རྡོ་རྗེ་རྩེ་ལྔ་པ་རང་གི་ཐུགས་གར་རྡོ་རྗེའི་རྩེ་མོ་གྱེན་དུ་བསྟོད་པའི་ཚུལ་གྱིས་འཛིན་པ། གཡོན་རྡོ་རྗེ་ཁུ་ཚུར་གྱིས་རྡོ་རྗེ་དྲིལ་བུ་ཁ་ནང་དུ་བསྟན་ནས་རྐེད་པ་གཡོན་པའི་་་་་ཕྱོགས་སུ་བཀན་ཏེ་བཞག་པ།རྡོ་རྗེ་རྒྱལ་པོ་སེར་པོ།ཕྱག་གཉིས་ནས་རྡོ་རྗེས་མཚན་པའི་ལྕགས་ཀྱུ་བཟུང་ནས་དེ་བཞིན་གཤེགས་པ་རྣམས་འགུགས་པའི་ཚུལ་མཛད་པ། རྡོ་རྗེ་ཆགས་པ་དམར་པོ། རྡོ་རྗེས་མཚན་ཅིང་མེ་ཏོག་ཨུཏྤ་ལའི་མདེའུ་ཅན་གྱི་མདའ་དང་། གཞུ་མཆོག་ལ་མེ་ཏོག་གིས་མཚན་ཅིང་།ཆང་ཟུངས་ལ་རྡོ་རྗེས་མཚན་པའི་གཞུ་རྣ་བ་གཡས་པའི་བར་དུ་བཀང་ནས་དེ་བཞིན་གཤེགས་པ་ཐམས་ཅད་ལ་འབིགས་པའི་ཚུལ་དུ་མཛད་པ། རྡོ་རྗེ་ལེགས་པ་ལྗང་ཁུ།ཕྱག་གཉིས་རྡོ་རྗེ་ཁུ་ཚུ་ར་གྱིས་རྡོ་རྗེ་རྩེ་ལྔ་པ་གཉིས་ཐུགས་346

ཀུར་བཟུང་ནས་ལེགས་སོ་སྟེར་བ་ནི།མཛུབ་མོ་དང་མཐེ་བོས་སེ་གོལ་རྡེབ་པའོ། །ལྷོའི་རྩིབས་བཞི་ལ་རྡོ་རྗེ་རིན་པོ་ཆེ་སེར་པོ།ཕྱག་གཡས་རྡོ་རྗེ་ཁུ་ཚུར་གྱིས་ཡིད་བཞིན་ནོར་བུ་རིན་པོ་ཆེ་རྩེ་མོ་རྡོ་རྗེ་རྩེ་ལྔ་པ་བྱེད་པས་མཚན་པ་་་་རང་གི་དཔྲལ་བའི་སྟེང་དུ་འཇོག་པ།གཡོན་རྡོ་རྗེ་ཁུ་ཚུར་གྱིས་རྡོ་རྗེ་རིན་པོ་ཆེའི་ཡུ་བ་ཅན་གྱི་དྲིལ་བུ་ཁ་ནང་དུ་བསྟན་ནས་རྐེད་པ་གཡོན་པར་སྙེམས་པའི་ཚུལ་གྱིས་འཛིན་པ།རྡོ་རྗེ་གཟི་བརྗིད་ཉི་མའི་མདོག་ཅན་ཏེ།དམར་པོ།ཕྱག་གཡས་ཀྱིས་ཉི་མའི་དཀྱིལ་འཁོར་གྱི་དབུས་ན་རྡོ་རྗེ་རྩེ་ལྔ་པས་མཚན་པ་ཐུགས་ནར་འཛིན་པ། རྡོ་རྗེ་རྒྱལ་མཚན་ཆད་གདའ། རྡོ་རྗེ་བཞན་པ་དཀར་པོ། རྡོ་རྗེ་རྩེ་ལྔ་པ་གཉིས་ཀྱི་དབུས་སུ་ཆུད་པའི་སོའི་ཕྲེང་བ། གཉིས་ཀ་འགྲམ་པ་གཡས་པའི་ཐད་དུ་འཛིན་ཅིང་དེ་བཞིན་གཤེགས་པ་ཐམས་་་་་་ཅད་འཛུམ་པ་ལ་ངེས་པར་སྦྱོར་བ། དེ་གསུམ་གཡོན་གདན་བརྟེན་ནོ།།ནུབ་ཀྱི་རྩིབས་བཞི་ལ་རྡོ་རྗེ་ཆོས་དཀར་དམར་ལ། དེ་ཉིད་སྣང་བ་དམར་སྐྱར་བཤད། བླ་མ་དག་དཀར་ལ་དམར་བའི་མདངས་ཆགས་པ་ཡིན་གསུང་།ཕྱག་གཡོན་སྙེམས་པ་དང་བཅས་པས་དཀུར་བརྟེན་པས་རྡོ་རྗེ་པད་མའི་རྩ་བ་འཛིན་པ། གཡས་པ་རྡོ་རྗེ་ཁུ་ཚུར་གྱིས་མཐེ་བོང་དང་མཛུབ་མོས་དེ་རང་གི་ཐུགས་ཀུར་ཁ་འབྱེད་ཅིང་དེ་ལ་རྡོ་རྗེའི་ལྟ་བས་གཟིགས་པའོ།།རྡོ་རྗེ་པད་མ་ནི། པད་མ་འདབ་མ་བཅུ་དྲུག་པ་མདོག་དཀར་དམར། འདབ་མ་བརྒྱད་བུར་དུ་གྱེས་ཤིང་ཁ་ལེགས་པར་ཁ་བྱེ་བ། འདབ་མ་གྱེན་དུ་གྱེས་ཤིང་ཁ་མ་བྱེ་བའི་ནང་ན་རྡོ་རྗེ་རྩེ་ལྔ་པ་ཆུད་པའོ།།རྡོ་རྗེ་རྣོན་པོ་སྔོན་པོ་གཡས་རྡོ་རྗེས་347

མཚན་པའི་རལ་གྲི་བསྣམས་ནས་དེ་བཞིན་གཤེགས་པ་རྣམས་ལ་འདེབས་་་་པའི་ཚུལ་མཛད་པ། གཡོན་རང་གི་ཐུགས་སྐད་ཤེར་ཕྱིན་གྱི་པོ་ཏི་བསྣམས་པ། རྡོ་རྗེ་རྒྱུ་སེར་པོ་ཕྱག་གཡས་ཀྱི་གུང་མོའི་རྩེ་མོ་ན་རྡོ་རྗེ་རྩེ་གཅིག་པའི་རྩིབས་ཅན་གྱི་འཁོར་ལོ་རྩིབས་བརྒྱད་པ་བསྐོར་བར་མཛད་པ། རྡོ་རྗེ་སྨྲ་བ་ཟངས་མདོག །གཡས་རྡོ་རྗེ་རྩེ་ལྔ་པས་མཚན་པའི་ལྕེ་བསྣམས་ནས་དེ་བཞིན་གཤེགས་པ་རྣམས་དང་སྨྲ་བར་མཛད་པ། དེ་གཉིས་གཡོན་གདན་ལ་བརྟེན་པའོ།།བྱང་གི་རྩིབས་བཞི་ལ་རྡོ་རྗེ་ལས་ཞལ་དང་བྱིན་པ་མན་ཆད་དཀར་པོ།ཞལ་གྱི་འོག་ནས་རྐེད་པའི་བར་དུ་དམར་སྐྱ། རྐེད་པའི་བར་དང་ཕྱག་གཉིས་སྔོ་སྐྱ། བརླ་གཉིས་སེར་སྐྱ། ལྷག་མ་མདོག་སྔོན་པོ། ཕྱག་གཡས་ཀྱི་གུང་མོ་ལ་སྣ་ཚོགས་རྡོ་རྗེ་རྩེ་མོ་བཅུ་གཉིས། ལྟེ་བ་དཀར་པོ། མདུན་གྱི་རྭ་གསུམ་སྔོན་པོ། གཡས་སེར་པོ། རྒྱབ་དམར་པོ། གཡོན་ལྗང་ཁུ་རང་གི་ཐུགས་ཀུར་གཏོད་པའི་ཚུལ་གྱིས་བསྣམས་པ་གཡོན་སྣ་ཚོགས་རྡོ་རྗེས་ཡུ་བ་བྱས་་་་་པའི་དྲིལ་བུ་སྔར་བཞིན་དུ་སྙེམས་པའི་ཚུལ་གྱིས་འཛིན་པ། རྡོ་རྗེ་བསྲུང་བ་སེར་པོ་ཕྱག་གཉིས་ཀྱིས་མཐའ་གཉིས་སུ་རྡོ་རྗེ་རྩེ་ལྔ་པ་གཉིས་དང་ལྡན་་་་་་་པའི་གོ་ཆ་སྟེ། ཁྲབ་བསྣམས་ནས་དེ་བཞིན་གཤེགས་པ་རྣམས་ལ་གོ་བསྐོན་པའི་ཚུལ་དུ་མཛད་པ་ཕྱག་མཐིལ་ཕྱིར་བསྟན་པའི་ཚུལ་གྱིས་འཛིན་པའོ། །རྡོ་རྗེ་གནོད་སྦྱིན་ནག་པོ། ལྟོ་བ་ཡངས་པ་ཞལ་མཆེ་བ་གཅིགས་པ། ཕྱག་གཉིས་རྡོ་རྗེ་ཁུ་ཚུར་གྱིས་ཞལ་གྱི་མཐའ་གཉིས་སུ་མཆེ་བའི་རྩ་བ་ན་རྡོ་རྗེ་རྩེ་ལྔ་པ་ཡོད་པ་འཛིན་པའོ། །ཁ་ཅིག་འདི་བཞེངས་པར་འདོད་པ་ནི། དེ་ཉིད་348

སྣང་བ་ནས། རྡོ་རྗེ་སེམས་དཔའ་ལ་སོགས་པ་ནས་བསྐལ་པ་བཟང་པོའི་བར་དག་པད་མ་དང་ཟླ་བའི་སྟེང་ན་སེམས་དཔའི་སྐྱིལ་མོ་ཀྲུང་གིས་་་་་་་་་་་བཞུགས་པ་ཡིན། ཞེས་བཤད་པ་དང་འགལ་ལོ།
 །རྡོ་རྗེ་ཁུ་ཚུར་སེར་པོ་ཕྱག་གཉིས་དམ་ཚིག་གི་ཁུ་ཚུར་གྱི་ནང་དུ་རྡོ་རྗེ་རྩེ་ལྔ་པ་ཆུད་པ། དམ་ཚིག་གི་ཁུ་ཚུར་གྱིས་འཚིར་ཞིང་བཞུགས་པའོ། །དམ་ཚིག་གི་ཁུ་ཚུར་ནི། རྡོ་རྗེ་བསྡམས་པ་ལས་ལག་པ་གཉིས་ཀུའི་སྲིན་ལག་མཐེའུ་ཆུང་གི་ཚིགས་ཀྱི་རྩ་བ་གཤིབས་པའི་ནང་དུ་མཐེ་བོའི་རྩེ་མོ་གཉིས་བཞག་ལ་མཛུབ་མོ་གཉིས་བཀུག་སྟེ་རང་རང་གི་མཐེ་བོའི་རྒྱབ་རང་རང་གི་མཛུབ་མོའི་སྟོ་བཅིར་བའོ། །མཁས་པས་ལཱ་སུ་ལ་སོགས་པ། །མཆོད་པའི་གྲ་ཡི་ཕྱོགས་སུ་བྲི། །ཞེས་པས་ཤར་ལྷོའི་གྲར་རྡོ་རྗེ་སྒེག་མོ་རྡོ་རྗེ་ཁུ་ཚུར་གཉིས་ཀྱིས་རྡོ་རྗེ་རྩེ་ལྔ་པ་གཉིས་བསྣམས་ཏེ་་་་་་་་འགྱིང་བའི་ཚུལ་གྱིས་གཡོན་དུ་ཅུང་ཟད་འདུད་པའོ། །འདི་ལ་གཡོན་དྲིལ་བུ་འཛིན་པ་ལ་བཤད་དེ། མི་འཐད་དོ། །ལྷོ་ནུབ་ཏུ་ཕྲེང་བ་མ་སེར་མོ་ཕྱག་གཉིས་རིན་པོ་ཆེའི་ཕྲེང་བས་དེ་བཞིན་གཤེགས་པ་རྣམས་ལ་དབང་བསྐུར་བའོ། །འདིའི་ཕྲེང་བ་ཐུགས་ཀུར་འཛིན་པར་འདོད་པ་ནི། མི་འཐད་དེ།གཞན་ལ་དབང་བསྐུར་དགོས་པས་ཕྱག་མཐིལ་ཕར་བསྟན་པས་གཞན་གྱི་་་་མགོ་ལ་འཆིང་བའི་ཚུལ་བྱེད་དགོས་པའི་ཕྱིར་མཐོ་དམན་དེ་ཙམ་ཐོབ་ལ།སངས་རྒྱས་རྣམས་ལ་དབང་བསྐུར་བའི་རྡོ་རྗེ་རིན་པོ་ཆེའི་ཕྲེང་བ་ཡིན་གྱི།མུ་ཏིག་གི་ཕྲེང་བ་ཡང་མ་ཡིན་ནོ། །རླུང་དུ་གླུ་མ་དམར་སྐྱ་ཕྱག་གཉིས་པ་རྡོ་རྗེ་པི་ཝང་བརྡུང་བའོ།།དབང་ལྡན་དུ་གར་མ་སྣ་ཚོགས་མདོག །ཕྱག་གཉིས་349

རྡོ་རྗེ་རྩེ་གསུམ་པ་གཉིས་བསྣམས་ནས་གར་མཛད་པའོ། །ནང་སྒེག་དངོས་སུ་བསྟན་པའི་ཤུགས་ལ་འཕངས་པ་ཕྱི་སྒེག་བཞི་ནི། མེར་བདུག་པ་མ་དཀར་མོ།ཕྱག་གཉིས་རྡོ་རྗེས་མཚན་པའི་སྤོས་སྣོད་འཛིན་པ།ལྷོ་ནུབ་ཏུ་མེ་ཏོག་མ་སེར་མོ། ཕྱག་གཡོན་རྡོ་རྗེས་མཚན་པའི་མེ་ཏོག་གི་སྣོད་ཐོགས་ཏེ།གཡས་རྡོ་རྗེ་མེ་ཏོག་གི་ཆར་འབེབས་པར་མཛད་པ། རླུང་དུ་མར་མེ་མ་དམར་སྐྱ།ཕྱག་གཉིས་གས་རྡོ་རྗེས་མཚན་པའི་མར་མེའི་སྡོང་བུ་བསྣམས་པ།དབང་ལྡན་དུ་བྱུག་པ་མ་སྣ་ཚོགས་མདོག །གཡོན་རྡོ་རྗེས་མཚན་པའི་དྲིའི་དུང་ཆོས་བསྣམས་པ། གཡས་དྲིའི་སྤྲིན་གྱིས་དེ་བཞིན་གཤེགས་པ་རྣམས་མཆོད་པར་མཛད་པའོ།།འདི་རྣམས་ཁ་ཅིགསྒེག་སོགས་བཞིའི་ཕྱིའི་དཀྱིལ་འཁོར་ནང་མའི་སྣམ་བུ་གྲ་བཞི་ལ་འགོད་པར་འདོད་དེ། དཀྱིལ་འཁོར་སྒོ་རྐྱང་དུ་བཞེད་པའི་ལུགས་ཡིན་ཏེ། གཙུག་དགུ་དང་མཐུན། གནུར་པས་དཀྱིལ་འཁོར་ཕྱི་མའི་གྲ་བཞིར་འགོད་པར་འདོད་དེ། དེ་ཉིད་སྣང་བའི་འགྲེལ་ཆེན་དང་མཐུན་ནོ།།སྒོ་ཡི་ཕྱོགས་ནི་ཐམས་ཅད་དུ།།སྒོ་བ་བཞི་པོ་བྲི་བར་བྱ། །ཞེས་པས་ཤར་སྒོར་རྡོ་རྗེ་ལྕགས་ཀྱུ་དཀར་པོ། ཕྱག་གཉིས་ནས་རྡོ་རྗེ་ལྕགས་ཀྱུ་བཟུང་ནས་དེ་བཞིན་གཤེགས་པ་རྣམས་འདྲེན་པར་མཛད་པ།ལྷོ་སྒོར་རྡོ་རྗེ་ཞགས་པ་སེར་པོ། ཕྱག་གཉིས་གས་རྡོ་རྗེས་མཚན་པའི་ཞགས་པ་བསྣམས་ནས་དེ་བཞིན་གཤེགས་པ་རྣམས་གཞུག་པར་མཛད་པ། ནུབ་སྒོར་རྡོ་རྗེ་ལྕགས་སྒྲོག་དམར་སྐྱ།ཕྱག་གཉིས་རྡོ་རྗེས་མཚན་པའི་ལྕགས་སྒྲོག་བསྣམས་ནས་དེ་བཞིན་གཤེགས་པ་རྣམས་འཆིང་བར་མཛད་པ། བྱང་སྒོར་350

རྡོ་རྗེ་འབེབས་པ་སྣ་ཚོགས་མདོག །ཕྱག་གཡས་རྡོ་རྗེ་དྲིལ་བུ་བསྣམས་ཏེ།དེ་བཞིན་གཤེགས་པ་རྣམས་འབེབས་པར་མཛད་པ།འདི་རྩྭ་སྐྱ་པ་སྙན་གྱི་ཐད་ཀུར་དཀྲོལ་བ་ཡིན་གསུང་། ལྕེ་སྟོན་ཐུགས་ཀུར་དཀྲོལ་བ་ཡིན་གསུང་།གཡོན་གདན་ལ་བརྟེན་པའོ། །འདིར་གར་མ་ལ་སོགས་སྣ་ཚོགས་མདོག་་རྣམས། དེ་ཉིད་སྣང་བ་ནས་རྡོ་རྗེ་ལས་དང་འདྲ་བར་བཤད་ཅིང་། འཇིམས་པ་དང་། གནུར་པ་ཡང་དེ་ལྟར་བཞེད་ལ། ས་སྐྱ་པ་དང་རྩྭ་སྐྱ་པས་ལྗང་ཁུར་བཞེད་དེ།རྡོ་རྗེ་འབྱུང་བ་དང་མཐུན་ནོ།།རྟ་བབས་ཁྱམས་ནི་ཐམས་ཅད་དུ།བྱམས་པ་ལ་སོགས་བྲི་བར་བྱ།།ཞེས་པས་སྒོ་ནང་མའི་རྟ་བབས་ཀྱི་ཕྱིའི་སྣམ་བུ་ལ་རིམ་པས་ས་སྐྱ་པ་གསུམ་དུ་བཞེད། འཛིམས་པ་གཉིས་སུ་བཞེད་དེ།དེའི་ལྷ་སྣ་མ་ནང་མ་ལ་ཤར་དུ་བྱམས་པ། མཐོང་བ་དོན་ཡོད། ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་བཞི། ལྷོར་སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད། ཡེ་ཤེས་ཏོག་བཞི། ནུབ་ཏུ་འོད་དཔག་མེད།ཟླ་འོད།བཟང་སྐྱོང་། དྲ་བ་ཅན་གྱི་འོད་བཞི། བྱང་དུ་རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་པ་བརྩེགས་པ། ཀུན་ཏུ་བཟང་པོ་བཞི། ས་སྐྱ་པ་ཕྱོགས་མདོག་རྡོར་དྲིལ་འཛིན་པར་བཞེད།གནུར་པ་དང་འཇིམས་པ་གཉིས་ཤར་ཕྱོགས་པ་རྣམས་རྡོ་རྗེ་སེམས་དཔའ་འདྲ། ལྷོ་ཕྱོགས་པ་རྣམས་རྡོ་རྗེ་རིན་ཆེན་འདྲ། ནུབ་ཕྱོགས་པ་རྣམས་རྡོ་རྗེ་ཆོས་འདྲ། བྱང་ཕྱོགས་པ་རྣམས་རྡོ་རྗེ་ལས་འདྲ་བར་བཞེད་དེ། འགྲེལ་ཆེན་དང་མཐུན་ཞིང་ཤིན་ཏུ་རིགས་པར་སྣང་ངོ་།།རྩྭ་སྐྱ་པས་གཙུག་དགུ་ནས་ཇི་351

ལྟར་འབྱུང་པའི་སྐུ་མདོག་ཕྱག་མཚན་བཞིན་དུ་མཛད་དེ། དེ་ལའང་འགལ་བ་མེད་དེ། དེ་ལ་མོས་ན། འོག་གཙུག་དགུའི་སྐབས་སུ་བཤད་པར་བྱའོ། །དེ་ལྟར་སངས་རྒྱས་སྤྱན་ནས་བཟུང་ནས་བསྐལ་བཟང་གི་བར་ཐམས་ཅད་ནི།པད་ཟླའི་གདན་ལ་རྐང་པ་གཡས་པ་བརླ་གཡོན་པའི་སྟེང་དུ་བཞག་ཅིང་་་་་གཡོན་པ་བརླ་གཡས་པའི་འོག་ཏུ་བཅུག་པའི་སེམས་དཔའི་སྐྱིལ་མོ་ཀྲུང་་་་་་གིས་བཞུགས་པ། རབ་ཏུ་དགྱེས་པས་སྤྱན་གདངས་པ།སྒེག་པའི་ཉམས་དང་འཛུམ་པ་དང་བཅས་པ། ལྷ་རྫས་ཀྱི་ན་བཟའི་སྟོད་གཡོགས་དང་སྨད་གཡོགས་ཅན། ཟླ་བ་ལ་རྒྱབ་བརྟེན་པ། དབུ་རྒྱན་པྲོག་ཞུ་མེད་པའི་རིན་པོ་ཆེའི་རྩེ་ཕྲན་ཅན། གཞན་རྒྱན་ཐམས་ཅད་རྣམ་སྣང་དང་འདྲ་བས་བརྒྱན་པ།ཅུང་ཟད་གཡོན་དུ་འགྱིང་བ་དང་བཅས་པའོ། །ཁྱད་པར་རྡོ་རྗེ་གནོད་སྦྱིན་ནི། ཁྲོས་པའི་ཉམས་ཅན་ཡིན་མོད་ཀྱི། སྤྱན་གསུམ་དང་རལ་པ་དམར་སེར་དང་སྟག་ལྤགས་ཀྱི་ཤམ་ཐབས་རྣམས་ནི། མ་བཤད་པས་མི་བྱའོ། །ལྷ་མོ་རྣམས་ནི། ནུ་མ་རབ་ཏུ་རྒྱས་པ།ལང་ཚོ་དར་ལ་བབས་པའི་རྣམ་པ་ཅན། སྐྲ་རལ་པ་ཕྱེད་བཅིངས་སུ་བྱས་པ། ཁྱད་པར་དུ་ཆགས་པའི་ཉམས་ཅན།སངས་རྒྱས་སྤྱན་ནས་འབེབས་པའི་བར་རྣམས་ལ་རིགས་ལྔའི་ཅོད་པན་ཏེ།གཙུག་ཏོར་དུ་རྣམ་སྣང་དཀར་པོ། བྱང་ཆུབ་མཆོག་གི་ཕྱག་རྒྱ་ཅན། དཔྲལ་བར་མི་བསྐྱོད་པ་སྔོན་པོ། ས་གནོན་གྱི་ཕྱག་རྒྱ་ཅན། རྣ་ལྟག་གཡས་པར་རིན་འབྱུང་སེར་པོ། མཆོག་སྦྱིན་གྱི་ཕྱག་རྒྱ་ཅན། ལྟག་པར་འོད་དཔག་མེད་དམར་པོ།མཉམ་བ་ནག་གི་ཕྱག་རྒྱ་ཅན། རྣ་ལྟག་གཡོན་དུ་དོན་གྲུབ་ལྗང་ཁུ།352

མཆོག་སྦྱིན་གྱི་ཕྱག་རྒྱ་ཅན་གྱིས་དབང་བསྐུར་བ་ཡིན་ལ། བསྐལ་བཟང་རྣམས་ནི། རྡོ་རྗེ་རིན་པོ་ཆེའི་ཅོད་པན་གྱིས་དབང་བསྐུར་བའོ། །རྣམ་སྣང་ནས་བསྐལ་བཟང་གི་བར་ཐམས་ཅད་དར་དཀར་པོ་ཞེང་དུ་ཁྲུ་གང་པ། ་་་་་་དཀྱུས་སུ་ཁྲུ་ཉི་ཤུ་རྩ་གཅིག་པས་གནས་དགུར་མདུད་པ་བཅིངས་ཏེ། དེ་ནས་རྣ་ལྟག་གཡས་གཡོན་དུ་དར་དཔྱངས་བཅིངས་པའི་ཚུལ་དུ་བྱས་ནས་ལྷག་མ་བརྐྱང་བས་ལུས་ཚད་དང་མཉམ་པའོ། །རྡོ་རྗེ་པད་མའི་ནང་གི་རྡོ་རྗེ་ནི། དེ་བཞིན་གཤེགས་པའི་རྡོ་རྗེར་དཔལ་མཆོག་ནས་བཤད་པ་ལ། དེ་བཞིན་གཤེགས་པའི་རྡོ་རྗེ་གསེར་ལ་སོགས་པས་བྱས་པར་བཤད་པས་སེར་པོར་བྱ། རྡོ་རྗེ་གནོད་སྦྱིན་གྱི་རྡོ་རྗེ་ནི། ལྕགས་སུ་བཤད་པས་ལྕགས་མདོག་ཏུ་བྱ། གཞན་སེམས་དཔའི་རྡོ་རྗེ་རྣམས་དང་པོའི་རྡོ་རྗེ་པད་མ་རཱ་ག་ལས་བྱས་པར་བཤད་པས་དམར་པོར་རུང་ངོ་། །བསྐལ་བཟང་རྣམས་རྟ་བབས་ཀྱི་ཁྱམས་ལ་དགོད་པར་གསུངས་པའི་ཕྱིར་སྒོ་སྦྲག་ཏུ་བྱེད་པའི་ལུགས་ལ་སྒོ་་་་་དང་མ་ལ་རྟ་བབས་ངེས་པར་དགོས་ཤིང་། བརྟན་པར་ཁྱམས་ནི་ཐམས་ཅད་དུ། ཞེས་འདོན་པ་ཡང་ཡི་གེ་མ་དག་པར་ཤེས་པར་བྱའོ། །ཉན་ཐོས་རྒྱལ་བ་ཐམས་ཅད་དང་། །དེ་བཞིན་རང་རྒྱལ་གཙོ་བོ་རྣམས། །ཞེས་པས་ས་སྐྱ་པ་སྣམ་བུ་བར་མ་ལ་ཉན་ཐོས་བཅུ་དྲུག་སྟེ། ཤར་དུ་དགའ་པོ། སྒྲ་གཅན་འཛིན། ཤཱ་རིའི་བུ། མོའུ་འགལ་གྱི་བུ། ལྷོར་རབ་འབྱོར། འཆར་ཁ། མ་འགག་པ། ཀོའུ་དི་ནྱ། ནུབ་ཏུ་ཉེ་བར་འཁོར། རྟ་ཐུལ། བ་ལང་བདག ཀུན་དགའ་བོ། བྱང་དུ་མིང་ཆེན། ནོར་སྦྱིན་འཛིན། གང་པོ། འོད་སྲུང་ངོ་། སྣམ་353

བུ་ཕྱི་མ་ལ་རང་སངས་རྒྱས་ཕྱོགས་རེ་རེར་གཉིས་གཉིས། མཚམས་སུ་རེ་རེ་སྟེ། གདུང་བ་སེལ་བ། སྣང་བ་བརྩེགས་པ། འཇིགས་པ་མེད་པ། དཔའ་བོ་འདུལ་བ།ཤེས་རབ་མགྱོགས་ཆེན།རི་བོ་རྒྱལ་བ། སྨྲ་བའི་སྒྲ་ཆེན།བསེ་རུ་ལྟ་བུ། དུག་ཆེན་འཇོམས། རྫུ་འཕྲུལ་ཆེར་སྟོན། སེང་གེ་སྒྲ། ཡིད་མྱུར་རྣམས་ཏེ་ཉན་རང་རྣམས་སྐུ་མདོག་ངེས་པ་མེད་ཅིང་། ཕྱག་ན་ལྷུང་བཟེད་དང་པོ་ཏི་དང་འཁར་གསིལ་འཛིན་པ། ཆོས་གོས་ངུར་སྨྲིག་གྱོན་པར་བཞེད། རྩྭ་སྐྱ་པ་དང་འཛིམས་པས་ལྷ་སྣམ་རིམ་པ་གཉིས་སུ་བྱས་པའི་ཕྱི་མ་ལ་ཉན་ཐོས་་་་་་་བཅུ་དྲུག་ལ། ཤར་དུ་ཤཱ་རིའི་བུ། མོའུ་འགལ་གྱི་བུ། རབ་འབྱོར། མོའུ་འགལ་གྱི་བུ། རབ་འབྱོར། མ་འགག་པ་བཞི། ལྷོ་རུ་འཆར་ཁ། ཀོའུ་དི་ནྱ། རྟ་བུལ།ཉེ་བར་འཁོར་བཞི། ནུབ་ཏུ་བ་ལང་བདག སྒྲ་གཅན་འཛིན། ཀུན་དགའ་པོ།དགའ་པོ་བཞི། བྱང་དུ་༥སྔར་དང་འདྲ་བ། དེ་རྣམས་ཕྱག་མཚན་སྔར་དང་འདྲ། རང་སངས་རྒྱས་བཅུ་གཉིས་མིང་སྔར་དང་འདྲ་བ་ལ། ཕྱག་མཚན་བསིལ་ཡབ་དང་ཟླ་ཚེས་དང་། མེ་འབར་བ་བསྣམས་པ། དབུ་གཙུག་ཏོར་ཅུང་ཟད་འབུར་བ་སྤེལ་མར་འགོད། གནུར་པས་རང་རྒྱལ་བཅུ་གཉིས་ལུགས་ཕྱི་མ་ལྟ་བུ་ནང་དུ་འགོད། ཉན་ཐོས་བཅུ་དྲུག་ལུགས་ཕྱི་མ་ལྟ་བུ་ཕྱི་རིམ་ལ་འགོད་དོ།ཁ་ཅིག འབྱུང་བ་བཞིའི་ལྷ་བསྣན་ནས་ཟུར་དུ་འདོད་དེ།དེ་ནི་རང་བཟོ་འབའ་ཞིག་ཏུ་ཟད་ལ། རང་རྒྱལ་ནང་དུ་འགོད་པ་ཡང་རྒྱུད་ཀྱི་རིམ་པ་དང་མི་མཐུན་ནོ། །ཁྲོ་བོ་མངག་པ་ཕོ་ཉ་སོགས། །བྲི་བྱ་ཡང་ན་མིང་ཡང་རུང་། །ཞེས་པས། ས་སྐྱ་པས་ཤར་སྒོར་ཁྲོ་བོ་འཇིག་རྟེན་གསུམ་354

སྣང་། དེའི་གཡས་སུ་བདུད་རྩི་འཁྱིལ་བ། གཡོན་དུ་དུས་ཀྱི་སྲིན་མོ། རྒྱབ་ཏུ་དུས་ཀྱི་ལྕགས་ཀྱུ་མ། ལྷོ་སྒོར་འཇིག་རྟེན་གསུམ་འདུལ། གཡས་སུ་དབྱུག་སྔོན་ཅན། གཡོན་དུ་དུས་ཀྱི་དབྱུག་པ་མ།རྒྱབ་ཏུ་དུས་ཀྱི་ཞགས་པ་མ། ནུབ་སྒོར་འཇིག་རྟེན་གསུམ་ཆིངས། །གཡས་སུ་མི་གཡོ་བ། གཡོན་དུ་དུས་ཀྱི་མཚན་མོ། རྒྱབ་ཏུ་དུས་ཀྱི་ལྕགས་སྒྲོག་མ།བྱང་སྒོར་འཇིག་རྟེན་གསུམ་འཇིགགཡས་སུ་རྟ་མགྲིན། ་གཡོན་དུ་དུས་ཀྱི་གནོད་སྦྱིན་མོ། རྒྱབ་ཏུ་དུས་ཀྱི་དྲིལ་བུ་མ། དེ་སྣམས་སྐུ་མདོག་མ་ངེས་པ། དབུ་དང་ཕྱག་མཐའ་ཡས་པ།མཚོན་ཆ་སྣ་ཚོགས་འཛིན་པ། སྦྲུལ་དང་མི་སྡུག་པའི་རྒྱན་ཅན་དུ་འདོད།གསལ་སྒྲོན་དང་། སྣང་བའི་རྒྱན་དང་། གནུར་པས་ཤར་སྒོའི་གཡས་གཡོན་དུ་འཇིག་རྟེན་གསུམ་སྣང་དང་གསུམ་འདུལ། ལྷོ་ཅིསྒོའི་གཡས་གཡོན་དུ་འཇིག་རྟེན་གསུམ་འཇིག་དང་གསུམ་ཆིངས། ནུབ་སྒོའི་གཡས་གཡོན་དུ་བདུད་རྩི་འཁྱིལ་བ་དང་དབྱུག་སྔོན་ཅན།བྱང་སྒོའི་གཡས་གཡོན་དུ་མི་གཡོ་བ་དང་རྟ་མགྲིན་བྲི་བར་བཞེད་ལ། རྩྭ་སྐྱ་པ་དང་འཛིམས་པས། བྱང་སྒོར་འཇིག་རྟེན་གསུམ་སྣང་དང་བདུད་རྩི་འཁྱིལ་བ།དེ་བཞིན་དུ་སྒོ་རེར་གཉིས་གཉིས་སུ་སྤེལ་ནས་འབྲི། ཐམས་ཅད་ཀྱང་སྐུ་མདོག་སྔོ་ནག་རབ་ཏུ་ཁྲོས་པ།ཕྱག་གཡོན་ཐོད་པ། གཡས་མཚོན་ཆ་སྣ་ཚོགས་འཛིན་པ་སྟེ།ཁྲོ་བོ་བརྒྱད་པོ་རྣམས་ཀྱིས་ཆོག་ཅེས་ཇོ་བོ་རྗེས་གསུངས་སོ། །སྐུ་མདོག་གསལ་ཁ་མེད་པ་རྣམས་ཕྱོགས་མདོག་ཏུ་བྱས་ཀྱང་ཉེས་པ་མེད་དམ་སྙམ་མོ། །ཕྱག་མཚན་གསལ་ཁ་མེད་པ་རྣམས། ཤར་རྡོ་རྗེ། ལྷོ་རྡོ་རྗེ་རིན་ཆེན། ནུབ་པད་མ། བྱང་355

དུ་སྣ་ཚོགས་རྡོ་རྗེ་གཡས་སུ་འཛིན་པ། གཡོན་ཁྲོ་བོའི་སྡིགས་མཛུབ་ཏུ་བྱས་ཀྱང་འགལ་བ་མེད་དོ། །ཕྱི་ཡི་དཀྱིལ་འཁོར་ཕྱི་རོལ་དུ། །གླིང་བཞི་པ་ནི་བྲི་བར་བྱ། །འཛམ་བུའི་གླིང་དུ་ཚངས་པ་བྲི། །བྱང་ཕྱོགས་སུ་ནི་དབང་ཕྱུག་ཆེ། །ཤར་དང་་ནུབ་ཀྱི་གླིང་དུ་ནི། །བརྒྱ་བྱིན་རྟོག་འདོད་ཐམས་ཅད་ཀྱང་། །འཁོར་དང་བཅས་པ་བྲི་བར་བྱ། །ཞེས་པས་འཇིག་རྟེན་པའི་ཁོར་ཡུག་དཀར་པོ་ཟླུམ་པོ་ལ། ལྷོ་རུ་འཛམ་བུའི་གླིང་སོག་ཁའི་རྩེ་མོ་ལྷོར་བསྟན་པའི་ནང་དུ་ཚངས་པ་སེར་པོ་ངང་པ་ལ་གནས་པ་སྤྱི་བླུགས་བསྣམས་པ། བཙུན་མོ་ཚངས་མ་པི་ཝང་འཛིན་པ། ཕོ་ཉ་བ་པད་མ་འཛིན་པ།མངག་གཞུག་ཡིད་དུ་འོང་བ་རལ་གྲི་ཐོགས་པའོ། །བྱང་སྒྲ་མི་སྙན་གྲུ་བཞིའི་དབུས་སུ་ཁྱུ་མཆོག་གི་གདན་ལ་དབང་ཕྱུག་ཆེན་པོ་དཀར་པོ་མགྲིན་པ་སྔོན་པོ་ཕྱག་ན་རྩེ་་་་་་་་་་གསུམ་འཛིན་པའོ། །རྩྭ་སྐྱ་པས་སྔོ་སྐྱར་བཞེད། ཆུང་མ་ཨུ་མ་པད་མ་ཁ་བྱེ་བ་བསྣམས་པ། ཕོ་ཉ་རྣམ་པར་སྣང་བ་མདའ། མངག་གཞུག་དེད་དཔོན་ནག་པོ་མདུང་ངོ་། །ཤར་ལུས་འཕགས་པོ་ཟླ་གམ་གྱི་དབུས་སུ་གླང་པོ་ཆེ་དཀར་པོའི་གདན་ལ་བརྒྱ་བྱིན་དམར་སེར། རྡོ་རྗེ་གདེངས་པ་བསྣམས་པ། བཙུན་མོ་བདེ་སོགས་མ་པི་ཝང་།མངག་གཞུག་པ་ཡིད་དུ་འོང་བ་དང་། ཕོ་ཉ་ཀུན་ཏུ་་སྣང་བ་གཉིས་རལ་གྲིའོ། །ནུབ་བ་ལང་སྤྱོད་ཟླུམ་པོའི་དབུས་སུ་ནམ་མཁའ་ལྡིང་གི་གདན་ལ་ཁྱབ་འཇུག་ནག་པོ་འཁོར་ལོ་འཛིན་པ། བཙུན་མོ་དཔལ་མོ་གསལ་ཤིང་འཛིན་པ།མངག་གཞུག་པ་རྡོ་རྗེ་བདེ་བ་མཆེ་བ། ཕོ་ཉ་རྡོ་རྗེ་དེད་དཔོན་འཁོར་ལོ་འཛིན་པའོ། །འདི་ལ་གནུར་པས་རིམ་པ་བཞིན་356

བྲན་དགའ་བའི་ལྷ་དང་། འབར་བའི་ལྷ་དང་། ལྷའི་གཟི་བརྗིད་དང་། རྡོ་རྗེ་དགའ་བྱེད་རྣམས་བྲི་བར་འདོད་དོ། །གཞན་དག་ཀྱང་ནི་དེ་བཞིན་ཏེ། །ལྷ་མིན་དྲི་ཟ་ནམ་མཁའ་ལྡིང་། །གནོད་སྦྱིན་སྲིན་པོ་སྟོ་འཕྱེ་ཆེ། །འབྱུང་པོ་ཡི་དྭགས་འདྲེ་རྣམས་དང་། །ཀླུ་དང་སྦྲུལ་དང་རི་རྣམས་དང་། །རྒྱལ་པོ་བཞི་རྣམས་བྲི་བར་བྱ། །གཟའ་དང་སྐར་མ་རྒྱུ་སྐར་དང་། །ཁྲོ་བོ་མ་རུངས་འཚེ་བ་ཡིས། །བགེགས་དང་བི་ན་ཡ་ཀ་རྣམས། །སེམས་ཅན་ཀུན་ལ་ཕན་བྱེད་པའི། །དྲང་སྲོང་བསྐལ་པ་ཆེན་པོ་རྣམས། །མཁའ་འགྲོ་མ་དང་བུད་མེད་བྲི། །དེ་བཞིན་སྲིང་མོ་རྣལ་འབྱོར་མ། །འབྱུང་པོ་ཆེན་པོའི་ལྷ་ཆེན་པོ། །ཁྱིམ་དང་རི་ལ་གནས་པ་དང་། །ཤིང་དང་ཀུན་དགའ་གནས་ལ་སོགས། །དུར་ཁྲོད་གྲོང་ཁྱེར་གནས་པ་རྣམས། །མིང་དང་བརྡ་དང་ཡང་ན་ནི། །ཐིག་ལེ་རྣམས་ཀྱང་བྲི་བར་བྱ། །ཞེས་པས། གཞན་དག་ཀྱང་ནི་དེ་བཞིན་ཞེས་པའི་དོན། གསལ་སྒྲོན་ནས་འོག་མ་རྣམས་ཀྱང་བཙུན་མོ་དང་།མངག་གཞུག་དང་། ཕོ་ཉ་དང་བཅས་པ་ལ་འཆད། རྩྭ་སྐྱ་པས། གླིང་གཡོགས་གཡས་མ་བཞི་ལ་འདོད་པའི་དབང་ཕྱུག །ཚོགས་བདག །སྒྲིང་གི་རི་ཏི། གཞོན་ནུ་གདོང་དྲུག་རྣམས་བཙུན་མོ་འཁོར་དང་བཅས་པ་སྔར་གྱི་རིམ་པ་བཞིན་ལ་བཞེད། གནུར་པས་གཞན་འོག་མ་རྣམས་ཀྱང་སྔར་གྱི་རིམ་པ་བཞིན་གླིང་གཡོག་རྣམས་ལ་་་་་་་་་འགོད་དེ། འཛམ་བུ་གླིང་གི་གཡས་སུ་ཐགས་བཟང་རིས་དཀར་པོ། གོ་ཆ་གྱོན་ཞིང་རལ་གྲི་འཛིན་པ། གཡོན་དུ་དྲི་ཟ་ཟུར་ཕུད་ལྔ་པ་ལྗང་ཁུ་པི་ཝང་འཛིན་པ། བྱང་གི་གཡས་སུ་མཁའ་ལྡིང་སེར་མིག་ཅན། སྣ་ཚོགས་མདོག །357

གཡོན་དུ་གནོད་སྦྱིན་ཀུ་བེ་ར་སེར་པོ། རྟ་ལ་གནས་པ་རིན་པོ་ཆེ་འཛིན་པ།ཤར་གྱི་གཡས་གཡོན་དུ་སྲིན་པོ་ལང་ཀ་མགྲིན་བཅུ་ནག་པོ། མི་རོ་ལ་གནས་པ་རལ་གྲི་འཛིན་པ། ལྟོ་འཕྱེའི་རྒྱལ་པོ་ས་བདག་སྔོན་པོ། ཕག་ལ་འདུག་པ་ཞགས་པ་ཅན།ནུབ་ཀྱི་གླིང་གཡོག་གཉིས་སུ་འབྱུང་པོའི་རྒྱལ་པོ་དབང་ལྡན་དུད་ཁ་ཁྱུ་མཆོག་ལ་འདུག་པ་རྩེ་གསུམ་འཛིན་པ་དང་།ཡི་དྭགས་ཏེ།གཤིན་རྗེ་སྔོན་པོ་མ་ཧོའི་གདན་ལ་འདུག་པ་རལ་གྲི་ཅན་ནོ།།འདྲེ་རྣམས་དང་ཞེས་པ། གོང་གི་དེ་བཞིན་དང་སྦྱར་ནས་རང་རང་གི་འཁོར་གྱི་ཚོགས་དང་བཅས་པ་བསྡུས་པ་ཡིན་ཞེས་འདོད་ལ།འབྲུ་འགྲེལ་དང་གསལ་སྒྲོན་ནས་ལྷ་མ་ཡིན་གྱི་རྒྱལ་པོ་རྣམ་པར་སྣང་བྱེད་མདའ་གཞུ། སྒྲ་གཅན་འཛིན་ཟླ་བ།སུམ་བརྩེགས་རི། རབ་སིམ་བདུད་རྩི། ཀེའུ་ཤི་རྡོ་རྗེ། ཀུན་ཏུ་སྣང་བ་མེ་ལོང་འཛིན་པ།དེ་རྣམས་བཙུན་མོ་དང་བཅས་པ།མཁའ་ལྡིང་གསེར་མིག་ལྕགས་ཀྱུ། གཡོག་དུ་མ་ཅན། རྡོ་རྗེ་ག་རུ་ཎ་གནམ་ལྕགས་ཀྱི་སྦར་ཞགས་འཛིན་པ་གསུམ་བཙུན་མོ་དང་བཅས་པའོ། །དྲི་ཟ་ཟུར་ཕུད་ལྔ་པ་མེ་ཏོག་གི་ཕྲེང་བ།ཡུལ་འཁོར་སྲུང་པི་ཝང་འཛིན་པ། དེ་གཉིས་བཙུན་མོ་དང་བཅས་པའོ། དེ་རྣམས་བྱང་ཤར་ནས་བརྩམས་ཏེ་བྲིའོ། །དེ་ནས་ཤར་དུ་ཡང་དག་ཤེས་ཟླ་ཚེས། ཤར་ལྷོར་གང་བ་བཟང་པོ་བུམ་པ། ལྷོར་འབྲོག་གནས་རིན་པོ་ཆེའི་སྒྲོམ། ལྷོ་ནུབ་ཏུ་ཀུ་བེ་ར་བེ་ཅོན། ནུབ་ཏུ་ནོར་བུ་བཟང་པོ་ནོར་བུ། ནུབ་བྱང་དུ་པ༔ཀ་རིན་པོ་ཆེའི་མཛོད།བྱང་དུ་ཛམྦྷ་ནེ་ལེ།བྱང་ཤར་དུ་ནོར་ལྷའི་རྒྱལ་པོ་ཤིང་ཐོག་འཛིན་པ་སྟེ། དེ་རྣམས་ཀྱང་བཙུན་མོ་དང་བཅས་པའོ་། །358

བཅུ་སྟེ། བརྒྱ་བྱིན་རྡོ་རྗེ། གཤིན་རྗེ་ཐོད་དབྱུག ཆུ་ལྷ་སྦྲུལ་ཞགས། གནོད་སྦྱིན་བེ་ཅོན། མེ་ལྷ་བགྲང་ཕྲེང་། བདེན་བྲལ་རལ་གྲི། རླུང་ལྷ་བ་དན། དབང་ལྡན་རྩེ་གསུམ། ས་བདག་མཆེ་བ་དང་ཞགས་པ། སའི་ལྷ་མོ་བུམ་པ་ཉི་མ་པད་མ། ཟླ་བ་ཀུ་མུ་ད་འཛིན་པ། དེ་རྣམས་བཙུན་མོ་དང་བཅས་པའོ དེ་ལྟར་ཉིས་བརྒྱ་སུམ་ཅུ་རྩ་གསུམ་པོ་རྣམས་སོ་སོའི་ཕྱོགས་སུ་བྲིའོ། །དེ་ནས་ཤར་དུ་ཡུལ་འཁོར་སྲུང་པི་ཝང་། ལྷོར་འཕགས་སྐྱེས་པོ་རལ་གྲི། ནུབ་ཏུ་མིག་མི་བཟང་སྦྲུལ་ཞགས། བྱང་དུ་རྣམ་ཐོས་སྲས་བ་དན། དེ་རྣམས་བཙུན་མོ་དང་བཅས་པའོ། །གཟའ་ནི། པ་སངས་མེ་ཏོག །ཕུར་བུ་པོ་ཏི། གཟའ་ལག་མཆོད་སྦྱིན། ཟླ་བ་ཀུ་མུ་ད། མིག་དམར་བདུད་རྩིའི་བུམ་པ། སྒྲ་གཅན་པད་མའི་སྡོང་བུ། ཉི་མ་པད་མ། སྤེན་པ་དབྱུག་ཐོ་འཛིན་པ་བཙུན་མོ་དང་བཅས་པའོ། །དེ་ནས་རྒྱུ་སྐར་ཉི་ཤུ་རྩ་བརྒྱད་ལ། ཤར་དུ་སྨིན་དྲུག་དམར་པོ་གདན་བུམ་པ་ལ། སྣར་མ་ལྗང་ཁུ་གླང་ཁྱུ་མཆོག་དཀར་པོ་ལ། མགོ་སེར་པོ་ཤ་བ་ལ།ལག་དམར་པོ་སྦྲུལ་ལ། ནབས་སོ་སེར་པོ་པད་མ་ལ། རྒྱལ་ལྗང་ཁུ་བུམ་པ་ལ།སྐག་ལྗང་ཁུ་བྱ་རོག་ལའོ། །དེ་རྣམས་རིན་པོ་ཆེའི་སྙན་ཆ་དང་གདུ་བུ་འཛིན་པའོ། །ལྷོར་མཆུ་སེར་པོ་མ་ཧེ་ལ། གྲེ་ལྗང་ཁུ་ཁྱི་ལ། དབོ་སེར་པོ་གསེར་ཁྲི་ལ།མེ་བཞི་སེར་པོ་གླང་པོ་ཆེ་ལ། ནག་པ་ལྗང་ཁུ་རྨ་བྱ་ལ། ས་རི་དམར་པོ་འཕྱང་མོ་ཉུག་ལ། ས་ག་དཀར་པོ་རྟ་ལ་སྟེ། དེ་རྣམས་རིན་པོ་ཆེ་དང་སེ་མོ་དོ་འཛིན་པའོ། །ནུབ་ཏུ་ལྷ་མཚམས་སེར་པོ་བྱ་ལ།སྣྲོན་དམར་པོ་འབོལ་སྟན་ལ།སྒྲུབས་ལྗང་ཁུ་རུས་སྦལ་ལ། ཆུ་སྟོད་སེར་པོ་ཕུབ་ལ། ཆུ་སྨད་ལྗང་ཁུ་མི་ལ།360

བྱི་བཞིན་སྔོན་པོ་སྲེ་མོ་ལ།གྲོ་བཞིན་དམར་པོ་ཀུ་མ་ལ་སྟེ། དེ་རྣམས་མེ་ཏོག་གི་སྡོང་བུ་འཛིན་པའོ། །བྱང་དུ་མོན་གྲེ་ལྗང་ཁུ་ཁྱུ་མཆོག་དཀར་པོ་ལ། མོན་གྲུ་དམར་པོ་ཁྱུ་མཆོག་འབོལ་སྟན་ལ། ཁྲུམས་སྟོད་ལྗང་ཁུ་གསེར་ཁྲི་ལ།ཁྲུམས་སྨད་སེར་པོ་རིན་པོ་ཆེའི་ཁྲི་ལ། ནམ་གྲུ་དམར་པོ་རྟ་ལ། ཐ་སྐར་ལྗང་ཁུ་མི་ལ། བྲ་ཉེ་སྔོན་པོ་འཁོར་ལོ་ལ་གནས་པ་ཐམས་ཅད་ཨུཏྤལ་འཛིན་པའོ། །དེ་ལྟར་རྒྱུ་སྐར་ཐམས་ཅད་ཀྱང་ལྷ་མོའི་ཚུལ་ཅན་བུད་མེད་ཀྱི་རྒྱན་གྱིས་བརྒྱན་པའོ། །ཁྲོ་བོ་མ་རུངས་འཚེ་བ་ནི། ཚ་དམྱལ་བརྒྱད་དང་གྲང་དམྱལ་བརྒྱད་ཀྱི་དམྱལ་སྲུང་ངོ་། །བགེགས་ནི། ཚངས་པ་དང་། སྲིན་པོ་དང་།བརྗེད་བྱེད་དང་། རྣོན་པོ་དང་། སྐེམ་བྱེད་དང་། གྲིབ་གནོན་དང་། མ་མོ་དང་། ལོག་འདྲེན་རྣམས་བཙུན་མོ་དང་བཅས་པའོ། །དྲང་སྲོང་ནི། མེ་བཞི་རིན་ཆེན་འབར་བ། ནག་པ་འཁོར་ལོ། ཡང་དག་ཤེས་རྡོ་རྗེ་འཁོར་ལོ།མདུན་བརྡར་རྩེ་གསུམ། གྱ་གྱུ་རིན་ཆེན་སྒྲོམ་བུ། རྒྱུད་མིད་དགྲ་སྟ། ཨ་གུར་མེ་དཔུང་། གཡོན་དོར་འཁོར་ལོ་འཛིན་པ། དེ་རྣམས་མེ་ལྷའི་འཁོར་ལོ་ཡིན་པས་ཤར་ལྷོར་བྲིའོ། །དེ་ཡན་ཆད་འབྲུ་འགྲེལ་དང་། གསལ་སྒྲོན་གཉིས་མཐུན་ལ། འབྲུ་འགྲེལ་གྱི་དཔེ་ལ་ལར་སྐར་མ་ཡན་ཆད་ལས་མི་འབྱུང་ཞིང་།དཔེ་ཁ་ཅིག་ནས་དེ་མན་ཆད་ཀྱང་འབྱུང་བ་ལས་མཁའ་འགྲོ་མ་ནི། ལ་མ་ཀིའུ་རི་བྱི་དབྱུག ལ་མ་ཙེའུ་མདའ་གཞུ། ལ་མ་པྲ་མོ་ཧ་ནི་རྒྱལ་མཚན། ལ་མ་པེ་ཏ་ལི་རྡོ་རྗེ། ལ་མ་སུ་ཀ་སི་རྒྱུ་ཞགས། ལ་མ་གྷ་སྨ་རི་ཐོད་པ། ལ་མ་ཙཎྜ་ལི་རྩེ་གསུམ། ལ་མ་སྨ་ཤ་ནི། རིན་ཆེན་འབར་བ་སྟེ། ལྷོ་ནུབ་ཏུ་བྲིའོ། །བུད་361

མེད་ནི། ཁ་རག་ཁྱུང་བཙུན་རྡོ་རྗེ་འབར་མ། ཤ་མེད་གངས་དཀར་འཁོར་ལོ།ནམ་གྲུ་པད་མ། ནག་མོ་རྡོ་རྗེ་རྩེ་གཅིག །དཔལ་ལྡན་རྡོ་རྗེ་འགྲོས་ཐོད་དབྱུག །འོད་ཟེར་ཅན་མདའ་གཞུ། འཇིགས་བྱེད་ཀུན་འགྲོ་དགྲ་སྟ་སྟེ།བདུན་ནོ།།གསལ་སྒྲོན་ནས་ནི་མཁའ་འགྲོ་མ་དྲག་མོ། བདུད་རྩི་མོ། ཟ་བ་མོ།རྡོ་རྗེ་མཐུའི་ཆུང་མ་དང་། ནོར་ལྷའི་ཆུང་མ་དང་། ཕག་མགོ་མའོ། །བུད་མེད་ནི། དགའ་བ་མོ་དང་། འཇོམས་བྱེད་མ་དང་། སྦྲང་རྩི་འཛིན་མའོ་ཞེས་འདོད་ལ། འདི་མན་ཆད་འགྲེལ་པ་གཉིས་གཅིག་སྟེ། སྲིང་ནི། རྒྱལ་བ་པད་མ། རྣམ་པར་རྒྱལ་མ་རྡོ་རྗེ། མི་ཕམ་མ་འཁོར་ལོ། རིག་སྔགས་འཆང་རྩེ་གསུམ་འཛིན་པ་སྟེ། ནུབ་ནས་བྱང་ཕྱོགས་བུའོ། །རྣལ་འབྱོར་མ་ནི། པད་མ་ཅན་དཔལ་བེའུ། འཇིགས་བྱེད་མ་འཁོར་ལོ། རྣམ་རྒྱལ་མ་རྒྱལ་མཚན།མདངས་ཅན་མ་གདུགས། འོད་ལྡན་མ་པད་མ། ཡིད་གཞུང་མ་བུམ་པ། དྲི་མེད་མ་དུང་། ཡིད་བཟང་མ་གསེར་ཉའོ། །འབྱུང་བཞིའི་ལྷ་ནི། མེ་ལྷ་གསལ་བྱེད་འཁོར་ལོ། ཆུ་ལྷ་སྡུད་བྱེད་སྦྲུལ་ཞགས། རླུང་ལྷ་གཡོ་བྱེད་བ་དན། ས་བདག་ལག་ཆེན་འཁོར་ལོའོ།།ཁྱིམ་གྱི་ལྷ་ཀུན་སྣང་རིན་ཆེན་སྒྲོམ་བུ། རིའི་ལྷ་རབ་བརྟན། བློ་གྲོས་རིན་ཆེན་འབར་བ།ཤིང་གི་ལྷ་ཀུན་ནས་འོད་ཟེར་ཤིང་ཐོག །ཀུན་དགའ་ར་བའི་ལྷ་ཀུན་ཏུ་སྣང་བའི་བློ་གྲོས་ལྗོན་ཤིང་། གནས་ཀྱི་ལྷ་སྣ་ཚོགས་སྒོ་འཁོར་ལོ། དུར་ཁྲོད་ཀྱི་ལྷ་འབྱུང་པོ་དགེ་བ་ཁ་ཊྭཱཾ་ག །གྲོང་ཁྱེར་གྱི་ལྷ་བསོད་ནམས་དགེ་བའི་བློ་གྲོས་རིན་ཆེན་འབར་བ་འཛིན་པའོ། །དེ་རྣམས་རྡུལ་མཚོན་ལ་འགོད་ན། མིང་ངམ་བརྡའམ་ཡང་ན་ཐིག་ལེ་རུ་བྲི་362

བར་བྱའོ། །གསལ་སྒྲོན་ལས་ནི། ཕྱག་མཚན་མི་འབྱུང་ངོ་། །གནུར་པས་ནི།ཀླུ་དང་། སྤྲུལ་དང་། རི་རྣམས་དང་། ཞེས་པ་ལ། ཀླུ་རྒྱལ་རིགས་སེར། རྗེ་རིགས་དམར། བྲམ་རིགས་དཀར། གདོལ་པ་ནག །ཐམས་ཅད་ཀྱང་ཐལ་མོ་སྦྱར་བ། གདེངས་ཀ་ལྔ་པ། སྨད་སྦྲུལ་གཞུག་འཁྱིལ་བ་སྟེ། གླིང་བར་གཡོན་དུ་དགོད།སྦྲུལ་ནི།རོལ་མཚོ་ལ་གནས་པ་སྟེ།དེ་རྣམས་ཀྱི་འཁོར་ཡིན།རི་ནི།རྒྱལ་ཆེན་རིས་བཞིའི་འཁོར་ན་གནས་པ་གསེར་གྱི་རི་བདུན་ན་གནས་པའི་རིའི་ལྷ་མོའོ། །རྒྱལ་ཆེན་བཞི་ནི། གླིང་བར་གཡས་རྣམས་སུ་སྟེ། ཤར་དུ་གནས་སྲུང་ལྗང་ཁུ་པི་ཝང་། ལྷོ་རུ་འཕགས་སྐྱེས་སྔོན་པོ་རལ་གྲི། ནུབ་ཏུ་མིག་མི་བཟང་དམར་པོ་སྦྲུལ་ཞགས། བྱང་དུ་རྣམ་སྲས་སེར་པོ་བེ་ཅོན་དང་དེའུ་ལེ་ཐམས་ཅད་ཀྱང་གོས་ཁ་དོག་སྣ་རིཚོགས་གསེར་དངུལ་གྱི་ཁྲབ་གྱོན་པ།དཔའ་བོ་ས་གའི་འདུག་སྟངས་ཅན་ནོ། །གཟའ་སྐར་ལ། ཤར་དུ་པ་སངས་དཀར་པོ་ཀུ་མུ་ད། གཡོན་ཤིང་ཐོག །མིག་དམར་པོ་སྒྲོན་མེ་དང་བུམ་པ།ལྷོར་ཕུར་བུ་སྔོན་པོ་པོ་ཏི་ཅན། སྒྲ་གཅན་དུང་ཁ་རལ་གྲི། ནུབ་ཏུ་ཟླ་བ་དཀར་པོ་ངང་བ་ལ་ཞོན་པ་ཀུ་མུ་ད། ཉི་མ་དམར་སེར་ཤིང་རྟ་ལ་གནས་པ་པད་མ་དང་དབྱུག་པ། བྱང་དུ་གཟའ་ལག་སེར་པོ་མཆོག་སྦྱིན་དང་ཨུཏྤལ།སྤེན་པ་ནག་པོ་དབྱུག་པ་དང་དགྲ་སྟའོ། །སྐར་མ་ཞེས་པ་ནི། མ་རུངས་པ་བཞི་སྟེ། སྨྲེ་བདུན། བརྟན་པ། སྤུར་བ། རྣ་རུ་ཅན་ཏེ། བཞི་ག་ཆུ་གྲིའམ་རལ་གྲི་འཛིན་པའོ། །ཤར་སྐར་བདུན་གྱི་སྐག་སེར། ལྷོ་སྐར་ལ། མེ་བཞི་དམར་སེར། ས་རི་སྤྱང་ཁུ་ལ་ཟེར། ནུབ་ཀྱི་མོན་གྲུའི་གདན་རྟ་ལ། ཁྲུམས་363

སྟོད་སེར། ཁྲུམས་སྨད་དམར་སེར། གཞན་རྣམས་ཀྱི་སྐུ་མདོག་དང་གདན་འབྲུ་འགྲེལ་རྒན་པོ་དང་འདྲ། ཕྱག་མཚན་ཤར་ཕྱོགས་པ་རྣམས་འཁོར་ལོ་དང་རིན་པོ་ཆེ། ལྷོ་ཕྱོགས་པ་རྣམས་རིན་པོ་ཆེའི་གླེགས་བམ། ནུབ་ཕྱོགས་པ་རྣམས་པད་མ་དང་རིན་པོ་ཆེ། བྱང་ཕྱོགས་པ་རྣམས་ཨུཏྤལ་དང་རིན་པོ་ཆེ་ཅན་ནོ། །ཁྲོ་བོ་མ་རུངས་འཚེ་བ་ཡིས། བགེགས་དང་བི་ནཱ་ཡ་ཀ་རྣམས། །ཞེས་པ་སྤྱིར་བསྟན་དུ་བྱས་ནས་ཁྱད་པར་དུ་གསལ་བར་སྟོན་པ་རྐང་པ་ཕྱི་མ་སྟེ། རྣམས་ཞེས་པས་བགེགས་ཀྱི་རྒྱལ་པོ་དང་། ཤིན་ཏུ་ཁྲོས་པ་དང་། རྡོ་རྗེ་འབར་མཆུ་དང་། འཇིགས་བྱེད་ཆེན་མོ་སྟེ། ཐམས་ཅདེ་ཀྱང་མདོག་ནག་པོ། ཁྲོས་པ་གྲི་གུག་དང་ཐོད་པ་འཛིན་པའོ། །དྲང་སྲོང་སྐལ་བ་ཆེན་པོ། དྲང་སྲོང་རྒྱས་པ་དང་།གྲོག་མཁར་དང་། རྐང་མིག་དང་། མེས་བྱིན་གྱི་བུ་རྣམས་རླུང་དང་རི་ལ་གནས་པ་དཀར་པོ། གླེགས་བམ་འཛིན་པ་དཀའ་ཐུབ་པའི་ཆ་ལུགས་ཅན་ནོ། །མཁའ་འགྲོ་མ་ནི། རྡོ་རྗེ་མཁའ་འགྲོ་སྔོ། རིན་ཆེན་སེར།པད་མ་དམར། ལས་ཀྱི་ལྗང་། ཐམས་ཅད་ཀྱང་ཌ་མ་རུ་དང་ཐོད་པ་འཛིན་པ། གར་སྟབས་ཅན་ནོ། །བུད་མེད་ནི། སྔོན་བྱུང་བ་འཇིག་རྟེན་ལ་ཕན་པ་ཤིན་ཏུ་ངོ་མཚར་ཆེ་བའི་བུད་མེད་བཞི་སྟེ། དགེ་བསྙེན་མ་ཕུལ་དུ་བྱུང་བ།དགེ་བསྙེན་མ་ཡིད་འོང་། ཡུམ་སྒྱུ་མ། བཅོམ་པ་མ།ལྷའི་བཤེས་གཉེན་མ། དེ་རྣམས་དཀར་མོའོ། །སྲིང་མོ་ནི། དགའ་མོ་ནག་མོ་མདའ་གཞུ་ཅན། ཕག་མོ་སེར་པོ་ཕྲེང་བ་ཅན། བསོད་མ་ནག་མོ་ལྕགས་ཀྱུ་ཅན། གྲུབ་མ་ལྗང་ཁུ་ཕྲེང་བ་ཅན་ནོ། །རྣལ་འབྱོར་མ་ནི། ཁྲོས་མ་ནག་མོ་ཤེལ་གྲི། སྲིན་མོ་ནག་མོ་ཐོད་364

པ། སྐུལ་བྱེད་མ་ནག་མོ་དབྱུག་པ། དུས་མཚན་མ་ནག་མོ་དགྲ་སྟ་ཅན་ནོ། །འབྱུང་བཞིའི་ལྷ་ནི། སའི་ལྷ་མོ་ཕག་ལ་གནས་པ་སེར་མོ་བུམ་པ་ཅན། ཆུ་ལྷ་དཀར་པོ་ཆུ་སྲིན་ལ་གནས་པ་སྦྲུལ་ཞགས། མེ་ལྷ་དམར་པོ་ར་སྐྱེས་ལ་གནས་པ་གུརྙེ། རླུང་ལྷ་སྔོ་སྐྱ་ཤ་བ་ལ་གནས་པ་བ་དན་ཅན་ནོ། །ཁྱིམ་དང་སོགས་ནི།ཁྱིམ་གྱི་ལྷ་དུས་ཀྱི་ཕྲེང་བ་ལྗང་ཁུ་འཁོར་ལོ་ཅན། རི་སྟེ། གངས་རི་ལ་གནས་པ་མིའམ་ཅིའི་རྒྱལ་པོ་ལྗོན་པ་རྟ་མགོ་ཅན་སེར་པོ་རྒྱལ་མཚན་ཅན། ཤིང་དང་ནགས་ལ་གནས་པ་གྲུལ་བུམ་གྱི་རྒྱལ་པོ་སྔོན་པོ་དབྱུག་པ་འཛིན་པའོ། །ཀུན་དགའ་ར་བའི་ལྷ་རིག་འཛིན་གྱི་རྒྱལ་པོ་དོན་ཐམས་ཅད་གྲུབ་པ་དཀར་པོ་རིན་པོ་ཆེ་ཅན། དུར་ཁྲོད་ལ་གནས་པ་ཞིང་སྐྱོང་བདག་པོ་ཆེན་པོ་གྲི་གུག་དང་ཐོད་པ་ཅན། གྲོང་ཁྱེར་ལ་གནས་པ་ལྔ་རྩེན་ལྗང་ཁུ་རིན་པོ་ཆེའི་སྒྲོམ་བུ་ཅན་ནོ། །དེ་རྣམས་བསྒོམ་དུས་སུ་མིང་བརྗོད་ཅིང་དྲན་པ་དང་། རས་ལ་འབྲི་བའི་དུས་སུ་བརྡ་གཟུགས་བརྙན་ནི། ཕྱག་མཚན། རྡུལ་ཚོན་དུ་དགོད་པའི་སྐབས་སུ་ལྷ་སོ་སོའི་གནས་སུ་ཐིག་ལེ་དགོད་པར་བྱའོ། །ཞེས་འདོད་དོ། །རྩྭ་སྐྱ་པ་ནི། འཛམ་གླིང་དུ་ཚངས་པ་སེར་པོ། ཆུང་མ་རྡོ་རྗེ་གསེར་དང་།དབྱངས་ཅན་མ། འཁོར་བྲཧྨ། བྱང་དུ་དབང་ཕྱུག་སྔོ་སྐྱ་མདུང་འཛིན་པ།ཆུང་མ་ཨུ་མ་འཁོར་གུ་ལང་། ཤར་དུ་བརྒྱ་བྱིན་སེར་པོ་རྡོ་རྗེ་ཅན། ཆུང་མ་ཤ་རྩི་དང་། ཐིག་ལེ་མཆོག་མ་གཉིས་དཀར། འཁོར་དྲི་མ་མེད་པ། ནུབ་ཏུ་ཁྱབ་འཇུག་སྔོན་པོ། ཆུང་མ་ནོར་རྒྱུན་མ་དང་དབྱངས་ཅན་གཉིས་དཀར་སེར་པོ། འཁོར་རཱ་མ་ཎ། ལྷ་མིན་ཐགས་བཟང་ནག་པོ་གྲི་གུག་ཅན། དྲི་ཟ་365

ཟུར་ཕུད་ལྔ་པ་ལྗང་སེར། མཁའ་ལྡིང་གསེར་མིག་སྣ་ཚོགས་མདོག །གནོད་སྦྱིན་ནོར་བུ་བཟང་པོ་དཀར་པོ་རིན་པོ་ཆེ་འཛིན་པ། སྲིན་པོ་ལང་ཀ་མགྲིན་བཅུ་ནག་པོ་རལ་གྲི་ཅན། སྟོ་འཕྱེ་ས་བདག་ཕག མིའམ་ཅིའི་རྒྱལ་པོ་ལྗོན་པ། འབྱུང་པོའི་དབང་ཕྱུག་དཀར་པོ་གླང་ཞོན། ཡི་དྭགས་འདྲེ། འཆི་བདག་ནག་པོ་མ་ཧེ་ལ་ཞོན་པ། ཀླུ་ནི་ཀླུ་ཆེན་བརྒྱད།གྲུལ་བུམ་རླིག་པོ་ཆེ་ཕོ་ཉ་དང་བཅས་པ། རི་ནི། རི་བདུན་ལྷུན་པོ་དང་བརྒྱད། རྒྱལ་ཆེན་བཞི་ནི། གླིང་བཞིའི་ནང་དུ་འབྲི་ལ། གཟའ་དང་རྒྱུ་སྐར་ནི། ཉི་མ་སྨིན་དྲུག་སོགས་སོ། །དྲང་སྲོང་ནི།རྒྱས་པ་ལ་སོགས་པ་མགོ་བོ་འཛིངས་པ་པགས་པ་གྱོན་པ།རིད་པའོ། །མཁའ་འགྲོ་མ་རྡོ་རྗེ་མཁའ་འགྲོ་མ་ལ་སོགས་པ་བཞི། བུད་མེད་ཟ་བ་མོ་ལ་སོག་པ་བརྒྱད། སྲིང་མོ་དགའ་བ་མ་ལ་སོགས་པ་བཞི། རྣལ་འབྱོར་མ་སྲིང་མོ་ལ་སོགས་པ་བཞི། འབྱུང་བ་བཞིའི་ལྷ་མན་ཆད་འབྲུ་འགྲེལ་རྒན་པོ་དང་འདྲའོ། །དེ་རྣམས་སྔོན་གྱི་སྦྱོང་རྒྱུད་པ་རྣམས་ཀྱི་བཞེད་ལུགས་སྒྲོ་སྐུར་མེད་པར་བཀོད་པའོ།་།བདག་གི་རྣམ་པར་རྟོག་པ་ལ། ཚངས་པ། དབང་ཕྱུགཁྱབ་འཇུག བརྒྱ་བྱིན་རྣམས་ཁམས་གསུམ་རྣམ་རྒྱལ་ལམ། ནམ་མཁའ་དྲི་མེད་ནས་འབྱུང་བ་བཞིན་དུ་བཀོད། ལྷ་མིན་བཞི། དྲི་ཟ། ནམ་མཁའ་ལྡིང་།གནོད་སྦྱིན་བརྒྱད། ལྟོ་འཕྱེ་ཆེན་པོ་སྟེ། ཀླུ་ཆེན་པོ་བརྒྱད། གཟའ་བརྒྱད། རྒྱུ་སྐར་ཉི་ཤུ་རྩ་བརྒྱད་རྣམས་ཆོས་ཀྱི་དབྱིངས་གསུང་གི་དབང་ཕྱུག་གི་དཀྱིལ་ཆོག་ནས་འབྱུང་པ་བཞིན་དུ་བཀོད། སྲིན་པོ་དང་། ཕྲ་མེན་མ་དང་། མཁའ་འགྲོ་མ་དང་། བུད་མེད་དེ། མ་མོ་དང་། སྲིང་མོ་བཞི་དང་།དེ་རྣམས་དཔལ་366

མཆོག་ནས་འབྱུང་བ་བཞིན་དུ་བཀོད། རྒྱལ་ཆེན་བཞི་རྒྱུད་འདི་ཉིད་ནས་འབྱུང་བ་བཞིན་དུ་བཀོད་ན། ཡིད་བརྟན་དུ་རུང་བར་སྣང་སྟེ། རྒྱུད་འདི་ཉིད་ལ་འགྲེལ་པ་དང་དཀྱིལ་ཆོག་རྒྱ་གཞུང་། མཁས་པ་རྣམས་ལ་རྩོལ་མེད་ཡིད་བརྟན་དུ་རུང་བ་ནི་མི་སྣང་ལ། རྒྱུད་འདི་ཉིད་ལས་ཀྱང་གསལ་བར་མ་བྱུང་བ་གཞན་ནས་ཁ་བསྐང་དགོས་པ་རྣམས་རྩོད་རྒྱས་ཐེ་ཚོམ་ཅན་ནས་ཁ་སྐོང་བ་བས། རྒྱུད་སྡེ་མཐུན་ཞིང་རྩོད་མེད་ནས་ཁ་བསྐང་ན་རིགས་པར་རྟོགས་སོ། །དེ་དག་ནི། ཀུན་རིག་རྩ་བའི་དཀྱིལ་འཁོར་ཇོ་བོ་རྗེའི་མན་ངག་ལ་བརྟེན་ནས་ཕྱིའི་ལྷ་སྣམ་གཞན་ནས་ཅུང་ཟད་ཁ་བསྐངས་པའི་ལུགས་སུ་བཀོད་པའོ། །ཡང་དཀྱིལ་འཁོར་སྒོ་སྤྲག་ལ།རྩིག་པ་ཕྱི་ནས་དཀར་སྔོ་དམར་་ལྗང་སེར། ཕྱོགས་ཚོན་ཤར་དཀར། ལྷོ་སྔོ། ནུབ་དམར། བྱང་ལྗང་། དབུས་སེར་བར་བྱས་ལ་རྩ་བའི་ལྷ་སུམ་ཅུ་སོ་བདུན་གཞན་འདྲ། སྦྱོང་རྒྱལ་དཀར་པོར་བཀོད། སྒོའི་ནང་གི་ལྷ་སྣམ་ལ། བྱམས་པ་ཀླུ་ཤིང་གི་མེ་ཏོག་དང་། སྤྱི་བླུགས་དང་། འཇམ་དཔལ་ཨུཏྤལ། སྤོས་གླང་སྤོས་ཀྱི་གླང་པོ། ཡེ་ཤེས་ཏོག་རྒྱལ་མཚན། བཟང་སྐྱོང་རིན་པོ་ཆེ། མཐོང་བ་དོན་ཡོད་པད་མ་དང་བུམ་པ།བློ་གྲོས་མི་ཟད་པ་པད་མ་དང་རྒྱལ་མཚན། སྤོབས་པ་བརྩེགས་པ་རིན་པོ་ཆེ་བརྩེགས་པ། མཐུ་ཆེན་ཐོབ་ཟ་མ་ཏོག །ངན་སོང་ཀུན་འདྲེན་ལྕགས་ཀྱུ། མྱ་ངན་ཀུན་འཇོམས་བེ་ཅོན། དྲ་བ་ཅན་རིན་པོ་ཆེའི་དྲ་བ། ཟླ་བའི་འོད་པད་མའི་སྟེང་དུ་ཟླ་ཚེས། བདུད་རྩི་འོད་བུམ་པ། — ནམ་མཁའ་མཛོད་བེ་ཅོན།ཀུན་ཏུ་བཟང་པོ་རིན་པོ་ཆེའི་སྙེ་མ་འཛིན་པའོ། །དེ་རྣམས་ཕྱོགས་བཞིར་367

བཞི་བཞིའོ། །སྒོའི་ཕྱིའི་རྟ་བབས་ཀྱི་ཁྱམས་སུ་དཔེ་བྲལ་སེམས་དཔའ་བཅུ་དྲུག་སྟེ། ཤར་དུ་ངན་སོང་སྦྱོང་། མུན་པ་སེལ། སྡུག་བསྔལ་འཇོམས། སྲིད་མཚོ་སྒྲོལ་བཞི་པོ་དཀར་པོ་རྡོ་རྗེ་འཛིན་པའོ། །ལྷོར་རིན་ཆེན་མཛོད། དགེ་བའི་བློ་གྲོས། དོན་མཐུན་ཡིད་འོང་། དྲན་སྟོབས་མཆོག་བཞི་སྔོན་པོ་རིན་ཆེན་འཛིན་པ། ནུབ་ཏུ་དགེ་བའི་འབྱུང་གནས། ལེགས་པའི་ཏོག །སྲིད་མཚོ་སྒྲོལ། བདེ་བའི་འབྱུང་གནས་བཞི་དམར་པོ་པད་མ་འཛིན་པ། བྱང་དུ་བརྩོན་འགྲུས་མི་ལྡོག་པ། ཡོན་ཏན་མཛོད། ཐེ་ཚོམ་མྱུར་བ། ང་རོ་སྙན་པ་བཞི་ལྗང་ཁུ་སྣ་ཚོགས་རྡོ་རྗེ་འཛིན་པའོ། །ཐམས་ཅད་པད་ཟླ་ལ་སེམས་སྐྱིལ་གྱིས་བཞུགས་པའོ། །དེའི་ཕྱིར་ཉན་ཐོས་བཅུ་དྲུག་ས་སྐྱ་པའི་འགོད་ལུགས་དང་འདྲ་བ་ལ། ཁྱད་པར་རབ་འབྱོར་དང་། མོའུ་འགལ་གྱི་བུ་གཉིས་གོ་ས་བརྗེས་པ། ཕྱག་མཚན་ཡང་ས་སྐྱ་པའི་བཞེད་ལུགས་དང་འདྲའོ། །དེའི་ཕྱིར་རང་རྒྱལ་བཅུ་གཉིས་ས་སྐྱ་པ་དང་འགོད་ལུགས་དང་། མིང་དང་། སྐུ་མདོག་ཕྱག་མཚན་འདྲ་བའོ།།ཕྱི་རོལ་གྱི་སྒོའི་ནང་དུ་ཁྲོ་བོ་སྲིན་པོའི་ཆ་ལུགས་ཅན།སྦྲུལ་དང་མི་སྡུག་པའི་རྒྱན་གྱིས་བརྒྱན་པ། སྟག་སྤགས་ཀྱི་ཤམ་ཐབས་ཅན།འཇིག་རྟེན་གསུམ་སྣང་རྡོ་རྗེ། གསུམ་འདུལ་དབྱུག་ཐོ། དེ་གཉིས་ཤར་དུའོ། །གསུམ་འཇིག་རྩེ་གསུམ། གསུམ་མཐར་བྱེད་བེ་ཅོན། དེ་གཉིས་ལྷོར། བདུད་རྩི་འཁྱིལ་བ་སྣ་ཚོགས་རྡོ་རྗེ། དབྱུག་སྔོན་ཅན་རལ་གྲི། དེ་གཉིས་ནུབ་ཏུའོ། །མི་གཡོ་བ་རལ་གྲི། རྟ་མགྲིན་པད་མ་འཛིན་པ་སྟེ། དེ་གཉིས་བྱང་དུའོ། །མདོག་དཀར་སྔོ་དམར་ལྗང་ཁུ་གསལ་ལོ། །མུ་རན་དཀར་པོ་ལ། ཤར་ལུས་368

འཕགས་པོར་བརྒྱ་བྱིན་ཆུང་མ་བདེ་སོགས་འཁོར་དང་བཅས་པ། ལྷོར་ཚངས་པ་བཙུན་མོ་ཚངས་མ་ཕོ་ཉ།མངག་པ་ཡིད་དུ་འོང་བ། ནུབ་ཏུ་དབང་ཕྱུག་ཆེན་མོ་དཀའ་བཟློག་མ་འཁོར་དང་བཅས་པ།བྱང་དུ་ཁྱབ་འཇུག་ཆུང་མ་དཔལ་ལྡན་འཁོར་དང་བཅས་པ། དེ་རྣམས་གླིང་བཞི་ལ་བྲི། འཁོར་ཡུག་ལ་འཇིག་རྟེན་སྐྱོང་བ་བརྒྱད་འཁོར་དང་བཅས་པ་སྟེ། ཤར་དུ་གླང་པོ་ཆེ་དཀར་པོ་མཆེ་བ་དྲུག་ལྡན་གྱི་སྟེང་ན་བརྒྱ་བྱིན་གུར་གུམ་མདོག །རོལ་བའི་སྟབས་ཀྱིས་འདུག་པ་མཆན་ན་ཆུང་མ་ཤི་ཤི་ཨུ་པ་སི་གཉིས། འཁོར་དབང་ཕྱུག་ཆེན་པོ་དང་། བརྒྱུ་དང་། གླིང་གི་རི་ཏི་དང་། དགའ་བྱེད་དབང་ཕྱུག་དང་། གཞོན་ནུ་སྨིན་དྲུག་དང་། ཚོགས་ཀྱི་བདག་པོ་དང་། སྟོབས་བཟང་དང་། ལེགས་ལྡན་ལ་སོགས་པའོ། །ལྷོར་གཤིན་རྗེ་མ་ཧེའི་གདན་ཅན།གཡོན་དཀུར་བརྟེན་པ། མཆན་ན་ནག་མོ་དང་འཆི་བདག་མོ་ཐམས་ཅད་གཡས་བེ་ཅོན། འཁོར་རྡོ་རྗེ་གཞོན་ནུ་མ། ནམ་གྲུ་མ་ནག་མོ། རྡོ་རྗེ་ལུ་གུ་རྒྱུད་མ་ལ་སོགས་སོ། །ནུབ་ཏུ་ཆུ་ལྷ་དཀར་སེར། ལུས་ལ་སྦྲུལ་གྱིས་བརྒྱན་པ།ཆུ་སྲིན་གྱི་གདན་ཅན། ཕྱག་ན་ཞགས་པ་དང་རིན་པོ་ཆེ།འཁོར་མཐའ་ཡས་དང་། འཇོག་པོ་དང་། ཀུསྐོ་ཊ་དང་། ཀུ་ལི་ཀ་དང་། ནོར་རྒྱས་ཀྱི་བུ་དང་།དུང་སྐྱོང་དང་། པད་མ་དང་། ཆུ་བདག་ལ་སོགས་པའོ། །བྱང་དུ་གནོད་སྦྱིན་གྱི་རྒྱལ་པོ་སེར་པོ་གཡས་རིན་པོ་ཆེ་དང་། གཡོན་སྙེ་མ་འཛིན་པ། རྟའི་གདན་ལ་བཞུགས་པ། མཆན་ན་ཆུང་མ་དང་བཅས་པ། འཁོར་ཡང་དག་ཤེས་དང་། འབྲོག་གནས་དང་། ནོར་བུ་བཟང་པོ་དང་། ཛམྦྷ་ལ་དང་། གང་369

བ་བཟང་པོ་དང་། ཀུ་བེ་ར་དང་། པ༔་ཀ་དང་། ནོར་ལྷའི་རྒྱལ་པོ་ལ་སོགས་སོ། །ཤར་ལྷོར་མེ་ཁ་དོག་དྲུག་དང་ལྡན་པའི་དཀྱིལ་དུ་མེ་ལྷ་དམར་པོ་ར་སྐྱེས་ཀྱི་གདན་ལ་གནས་པ། གུརྙེ་དང་། དབྱུག་པ་འཛིན་པ། བཙུན་མོ་ན་ཆུང་དང་བཅས་པ། འཁོར་མེ་བཞི་དང་། ནག་པ་དང་། ཡང་དག་ཤེས་དང་།མདུན་བརྡར་དང་། གྱ་གྱུ་དང་། འགྱུར་མེད་དང་། ཨ་གུར་དང་། གཡོན་འདོར་སོགས་སོ།།ལྷོ་ནུབ་ཏུ་བདེན་བྲལ་དམར་ནག གཡས་རལ་གྲི གཡོན་མེ་འབར་བ་འཛིན་པ་རོའི་གདན་ཅན། འཁོར་ལང་ཀ་མགྲིན་བཅུ་དང་། མེ་བཏགས་དང་། ཨུ་པ་ཀུརྞ་དང་། བུ་སྣམ་དང་། འཇིགས་བྱེད་གསོད་བྱེད་ལ་སོགས་སོ། །ནུབ་བྱང་དུ་རླུང་ལྷ་ནམ་མཁའི་མདོག་ཅན། ཤ་བའི་གདན་ལ་གཡས་བ་དན་གྱེན་དུ་བསྒྲེང་བ། གཡོན་རླུང་གི་སྒྱེའུ་ཐོགས་པ། འཁོར་རྣམ་སྣང་དང་། སྒྲ་གཅན་འཛིན་དང་། སུམ་བརྩེགས་དང་། རབ་སིམ་དང་། ལྷ་མིན་ཧེ་རན་ཀེ་ཤུ་དང་། ཀུན་དུ་སྣ་ཚོགས་སོ། །བྱང་ཤར་དུ་འབྱུང་བོའི་བདག་པོ་ཐལ་མདོག་རྟའི་གདན་ལ་བཞུགས་པ། གཡས་གཉིས་རྩེ་གསུམ་དང་ཨ་མྲ། གཡོན་གཉིས་གུརྙེ་དང་རག་ཤའི་ཕྲེང་བ། འཁོར་རི་དྭགས་རྒྱལ་དང་། སྐེམ་བྱེད་དང་། བརྗེད་བྱེད་དང་། ཁུ་ཚུར་དང་། ནམ་གྲུ་དང་། སྲུལ་པོ་དང་། ཛ་མི་ཏ་ན འདོད་པ་ཅན། མརྒ་བྱེད། བཞིན་རྒྱན། གཉའ་ལག་ཅན། བྱ་གཟུགས། མིག་འཕྱང་། འཇམ་པ་པོ། མ་མོའོ། །སའི་ལྷ་མོ་སེར་མོ།པད་མ་ལ་གནས་པ། བུམ་པ་བཟུང་ནས་འདུད་ཚུལ་བྱེད་པའོ། །འཁོར་ཡུག་གི་བར་གྱི་ཕྱོགས་བཞི་ན།ཤར་དུ་པ་སངས་དང་།མིག་དམར་ལ་འཁོར་ཤར་370

སྐར་བདུན།ལྷོར་ཕུར་བུ་དང་ཉི་མ་ལ་ལྷོ་སྐར་བདུན།ནུབ་ཏུ་སྒྲ་གཅན་དང་ཟླ་བ་ལ་ནུབ་སྐར་བདུན། བྱང་དུ་གཟའ་ལག་དང་སྤེན་པ་ལ་བྱང་སྐར་བདུན། འཁོར་ཡུག་གི་མཚམས་ན་ལྟོ་འབྱེ་རབ་བརྟན། ཁྱུས་འགྲོ། སྦྲུལ་མགོ་གསུམ་ཤར་ན། བགེགས། གཉེའུ་ཐུང་། སྤྱིའི་ཚུགས། སེའུ་མན་དར། དར་དཔྱངས། དབུ་རྒྱན། འདྲེའི་ཚོགས་དང་བཅས་པ་ལྷོར་རོ། །མཁའ་ལྡིང་གསེར་མིག །གཡོག་མང་། ག་རུ་ཎ་གསུམ་ནུབ་ཏུའོ། །སྨིན་བྱེད་མེ་ལྷ། སྡུད་བྱེད་ཆུ་ལྷ། གཡོ་བྱེད་རླུང་ལྷ། སྣང་བྱེད་སའི་ལྷ་བཞི་ཕྱོགས་བཞིར་རོ། །ཀུན་སྣང་དང་བ་ཁྱིམ་གྱི་ལྷ། རབ་བརྟན་བློ་གྲོས་རིའི་ལྷ། ཀུན་ནས་འོད་ཟེར་ཤིང་གི་ལྷ། ཀུན་དུ་བློ་གྲོས་ཀུན་དགའ་ར་བའི་ལྷ། སྣ་ཚོགས་སྒོ་ནགས་ཚལ་གྱི་ལྷ།འབྱུང་པོ་དགེ་བ་དུར་ཁྲོད་ཀྱི་ལྷ། དགེ་བའི་བློ་གྲོས་གྲོང་ཁྱེར་གྱི་ལྷ། དེ་རྣམས་འདིར་དགོད་པའི་དམིགས་བསལ་མ་བྱུང་ཡང་བྱང་དུ་དོན་གྱིས་་་་་་་ཐོབ་བོ། །ཤར་དུ་ཡུལ་འཁོར་སྲུང་། འཁོར་གཙུག་ཕུད་ལྔ་པ་སོགས། ལྷོར་འཕགས་སྐྱེས་པོ། འཁོར་གྲུལ་བུམ་རྣ་མིག་སོགས། ནུབ་ཏུ་མིག་མི་བཟང་།འཁོར་ཀླུ་ཆེན་པོ། བྱང་དུ་རྣམ་ཐོས་སྲས། འཁོར་གནོད་སྦྱིན་ནོར་འཛིན་སོགས་སོ། །ཕྱིའི་འཁོར་ཡུག་གི་མཚམས་བཞི་ན། རྒྱལ་མ། རྣམ་རྒྱལ་མ། མི་ཕམ་མ། རིག་སྔགས་འཆང་བ་བཞིའོ། །ས་སྟོང་གི་གྲ་བཞི་ལ་དམྱལ་བ། ཡི་དྭགས། བྱོལ་སོང་། མིའི་འགྲོ་རིས་རྣམས་བྲི་སྟེ། འདི་ནི། སློབ་དཔོན་ཀུན་དགའ་སྙིང་པོས་མཛད་པར་བྱེད་པའི་དཀྱིལ་འཁོར་གྱི་ཆོ་ག་དེའི་ལུགས་ཀྱི་བཀོད་པའོ། །ཡང་དེ་ཉིད་ལས། ཤཱཀྱ་ཐུབ་དམར་པོ་མཉམ་བཞག་ཅན།ཡུམ་371

བཞི་པོ་གྲ་བཞི་ལ། རྡོ་རྗེ་དང་རིན་པོ་ཆེ་དང་པདྨ་དང་སྣ་ཚོགས་རྡོ་རྗེའི་ནང་དུ་སྐུ་སྦས་པའི་སྦས་ཡུམ། ཕྱི་སྒེག་བཞི་དཀྱིལ་འཁོར་ཕྱི་མ་ལ།བགེགས་གཉེའུ་ཐུང་ལ་སོགས་པའི་རྗེས་སུ་དྲང་སྲོང་བདག་པོ་དང་།མེས་བྱིན་དང་།སེར་སྐྱ་དང་། ཕུར་བུ་དང་། རྒྱལ་བ་དང། བ་ཤིཇི་དང་། རྒྱས་པ་རྣམས་བསྣན་ལ།ཕྱོགས་ཚོན་དང་རྩིག་པ་རྡོར་དབྱིངས་དང་མཐུན་པར་བྱས་པ་ནི།སྨད་ལུགས་གཉན་སྟོན་ཚུལ་འབར་གྱི་ལུགས་ཀྱི་བཀོད་པའོ། །ཡང་ན།དཀྱིལ་འཁོར་སྒོ་སྤྲག་ལ་རྩིག་པ་ཕྱི་ནས་དམར་པོ་དང་། ལྗང་ཁུ་དང་། སྔོན་པོ་དང་། སེར་པོ་དང་། དཀར་བོའོ། །ཕྱོགས་མདོག་ཤར་དམར། ལྷོ་སྔོ། ནུབ་སེར། བྱང་ལྗང་ཁུ། དབུས་དཀར། འཁོར་ལོའི་རྩིབས་ཕྱོགས་མདོག།གཙོ་བོ་ལྔ་པོ་ཐམས་ཅད་མཉམ་བཞག་ཕྱག་རྒྱས་རིགས་ལྔའི་ཕྱག་མཚན་བསྣམས་པ། ཐམས་ཅད་སེང་གེའི་ཁྲི་ལ་བཞུགས་པ། ཁྱད་པར་ཤཱཀ་ཐུབ་སེར་པོ་ཡུམ་བཞི་སྦས་ཡུམ། གཞན་སྔར་དང་འདྲ་བ་ལ། རྩ་བའི་ལྷ་སུམ་ཅུ་རྩ་བདུན་ཐམས་ཅད་དཀྱིལ་འཁོར་ནང་མ་ལ་དགོད། སྒོ་ནང་མ་རྟ་བབས་མེད་པར་བྱས་པའི་སྣམ་བུ་ཉིས་རིམ་གྱི་ནང་མ་ལ།བསྐལ་བཟང་བཅུ་དྲུག་དང་།དཔེ་བྲལ་བྱང་སེམས་བཅུ་དྲུག་སྤེལ་ནས་འགོད་དོ། །དེ་ལ་བྱམས་པ། མཐོང་བ་དོན་ཡོད། ངན་སོང་ཀུན་འདྲེན། སྤོབས་བརྩེགས་བཞི་དཀར་པོ་རྡོ་རྗེ། བློ་གྲོས་མི་ཟད་པ། མྱ་ངན་དང་མུན་པ་ཀུན་འཇོམས། ནམ་མཁའ་མཛོད། ཡེ་ཤེས་ཏོག་བཞི་སྔོན་པོ་རིན་ཆེན། སྤོས་གླང་། དཔའ་བར་འགྲོ་བ། རྡོ་རྗེ་སྙིང་པོ། ཟླ་འོད་གཞོན་ནུ་བཞི་དམར་པོ་བཞི་པད་མ། ཀུན་བཟང་། སྒྲིབ་པ་རྣམ་372

སེལ།བཟང་སྐྱོང་། དྲ་བ་ཅན་གྱི་འོད་བཞི་ལྗང་ཁུ་རྒྱ་གྲམ། དེ་དག་ཤར་ནས་རིམ་པ་བཞིན་ནོ། །དེ་དང་སྤེལ་མར་དཔེ་བྲལ་གྱི་སེམས་དཔའ་རྣམས་ནི།ཉོན་མོངས་འཇོམས་བྱེད་དང་། མུན་སེལ་དང་། སྡུག་བསྔལ་འཇོམས་བྱེད་དང་། འཁོར་བ་རྒྱུན་གཅོད་རྣམས་དཀར་པོ་ལྕགས་ཀྱུ། རིན་ཆེན་མཛོད།དགེ་བའི་བློ་གྲོས། དགེ་བའི་འབྱུང་གནས། ལེགས་པའི་ཏོག་རྣམས་སྔོན་པོ་རིན་པོ་ཆེའི་མཆོད་སྡོང་། ང་རོ་སྙན་པ། དོན་མཐུན་ཡིད་འོང་། བདེ་བའི་འབྱུང་གནས། ཐེ་ཚོམ་ཡིད་མྱུར་བཞི་དམར་པོ་ཨུཏྤལ། དྲན་སྟོབས་མཆོག །ཚད་མེད་ཡོན་ཏན། ཐམས་ཅད་ཀུན་སྒྲོལ། བརྩོན་འགྲུས་མི་ལྡོག་བཞི་ལྗང་ཁུ་མེ་ཏོག་བསྣམས་པའོ། །སྣམ་བུ་ཕྱི་མ་ལ་ཉན་ཐོས་བཅུ་དྲུག་མིང་དང་འགོད་ཚུལ་རྩ་སྐྱ་པ་དང་འདྲ་བ་ལ། ཕྱག་མཚན། ཤར་པར་བུ། ལྷོ་བསིལ་ཡབ། ནུབ་རིན་པོ་ཆེ། བྱང་མར་མེ། ཐམས་ཅད་མདོག་སེར་པོ།དེ་དང་སྤེལ་ནས་རང་སངས་རྒྱས་བཅུ་གཉིས་འབྲི་བ་ལ། འཇིགས་པར་བྱེད་པ། སྣང་བ་བསགས། དཔའ་བོ་འདུལ་བ་རྣམས་བསིལ་ཡབ། ཉོན་མོངས་གདུང་སེལ།ཤེས་རབ་མགྱོགས་ཆེན།རྫུ་འཕྲུལ་ཆེར་སྟོན་རྣམས་ཟླ་ཚེས།འཁོར་བའི་དུག་སེལ། སྒྲ་ཆེན།བསེ་རུ་ལྟ་བུ་རྣམས་མེ་འབར་བ།རི་བོ་རྒྱལ་བ། སེང་གེ་ལྟ་བུ།ཡིད་མྱུར་བ་རྣམས་དྲང་སྲོང་བསྣམས་པའོ།།སྒོ་བ་བརྒྱད། ཀུན་སྙིང་མ་དང་འདྲ་ཞིང་། ཕྱིའི་ཁོར་ཡུག་གོང་དུ་འདི་རང་གི་ལུགས་སྨོས་ནས་བཤད་པ་བཞིན་བྱས་པ་ནི། སྦྱོང་རྒྱུད་ཀྱི་འགྲེལ་པ་ཀུན་དགའ་སྙིང་པོས་གསལ་བར་བྱས་པའི་སྒྲོན་མེ་ཞེས་བྱ་བའི་རྗེས་སུ་འབྲངས་པའི་བཀོད་པའོ།།373

ཡང་དཀྱིལ་འཁོར་སྒོ་གསུམ་སྦྲག་གི་ནང་མ་ལ་ལྷ་སོ་བདུན། བར་མ་ལ་སྣམ་བུ་རིམ་པ་གཉིས་སུ་བྱས་པའི་ནང་མ་ལ་བསྐལ་བཟང་། དཔའ་བར་འགྲོ་བ། ཀུན་ཏུ་བཟང་པོ། ཟླ་འོད་གཞོན་ནུ། བཟང་སྐྱོང་རྣམས་ཤར། དྲ་བ་ཅན་གྱི་འོད།ནམ་མཁའི་མཛོད། རྡོ་རྗེ་སྙིང་པོ། འོད་དཔག་མེད་རྣམས་ལྷོར།མྱ་ངན་ཀུན་འཇོམས། ཡེ་ཤེས་ཏོག །བློ་གྲོས་མི་ཟད་པ། སྤོབས་པ་བརྩེགས་པ་བཞི་ནུབ། བྱམས་པ། སྤོས་གླང་། ངན་སོང་མུན་འདྲེན། དོན་ཡོད་གྲུབ་པ་བཞི་བྱང་དུའོ། །དེ་དང་སྤེལ་བར་དཔེ་མེད་བཅུ་དྲུག་ནི། ཉོན་མོངས་མུན་སེལ། སྡུག་བསྔལ་འཇོམས་བྱེད་དང་། འཁོར་བ་རྒྱུན་གཅོད་གསུམ་ལྕགས་ཀྱུ།སྲིད་མཚོ་སྒྲོལ་འཁོར་ལོ། གཞན་རྣམས་མིང་དང་འགོད་ཚུལ་འགྲེལ་པ་གསལ་སྒྲོན་མ་དང་མཐུན་པ་ལ་ཕྱག་མཚན་ནུབ་ཕྱོགས་པ་པད་མ། བྱང་ཕྱོགས་པ་ཨུཏྤལ་འཛིན་པ། ལྷོ་ཕྱོགས་པ་མཐུན་ནོ། །སྣམ་བུ་ཕྱི་མ་ལ་ཉན་ཐོས་བཅུ་དྲུག་དང་རང་རྒྱལ་བཅུ་གཉིས་སྤེལ་ནས་འགོད་པའི་མིང་དང་་་་་་འགོད་ཚུལ་གསལ་སྒྲོན་མ་དང་མཐུན་པ་ལ་ཕྱག་མཚན་ཉན་ཐོས་རྣམས།དྲང་སྲོང་དང་། པར་པུ་དང་། བསིལ་ཡབ་དང་། རིན་པོ་ཆེ་མེ་མར་བསྣམས་པ། རང་རྒྱལ་རྣམས་བསིལ་ཡབ། ཟླ་ཚེས་མེ་འབར་བ་ཤ་སྟག་བསྣམས་པའོ། །ལྷོར་སྒོ་བ་བརྒྱད་གསལ་སྒྲོན་མ་དང་འདྲའོ། །དེ་ནས་འཇིག་རྟེན་པའི་ཁོར་ཡུག་སྐུམ་པོ་ལ་སྒོ་བཞི་བཏོད་ནས་དེའི་ནང་དུ་འཇིག་རྟེན་པ་རྣམས་་་་སྔར་འདི་ནས་ཁུངས་སྨོས་པ་བཞིན་དུ་བཀོད། ཁྱད་པར་སྒོ་བཞིར་རྒྱལ་པོ་སྡེ་བཞི་བཀོད་པ་ནི། འབྲུ་འགྲེལ་རྒན་པོའི་ལུགས་ཀྱི་དཀྱིལ་འཁོར་དྷེ། འདི་374

ལ་ཁ་དོག་ཕལ་ཆེར་མ་སྨོས་པར་སྣང་ངོ་། །ཡང་དཀྱིལ་འཁོར་སྒོ་ཉིས་སྦྲག །གཉིས་ཀ་ལ་རྟ་བབས་ཅན་ལ་ཇིག་པ་ཕྱི་ནས་དཀར་སྔོ་དམར་སེར་ལྗང་།ཕྱོགས་ཚོན་ཤར་དཀར། ལྷོ་སེར། ནུབ་དམར། བྱང་ལྗང་། དབུས་སེར། གཙོ་བོ་ལྔ་ག་མཉམ་གཞག །ལྷ་མོ་བདུག་པ་མེ་ལ་སོགས་པ་བཞི་མེད་དེ། དེ་ལྟར་སུམ་ཅུ་རྩ་གསུམ་པོ་ཐམས་ཅད་དཀར་པོའོ། །སྒོ་བར་མའི་ནང་དུ་རིམ་པ་གསུམ་ལ་བསྐལ་བཟང་ཉན་ཐོས་རང་རྒྱལ་རྣམས་ཐམས་ཅད་བཅུ་དྲུག་་་་་་་བཅུ་དྲུག་བྲི། སྒོ་བ་ཁྲོ་བོ་བརྒྱད་འབྲི་བ་ལ། ཕྱིའི་ལྷ་སྣམ་ཕལ་ཆེར་གཞན་དང་མཐུན་པར་བྱས་པ་ནི། ཇོ་བོ་རྗེའི་མན་ངག་ལ་བརྟེན་པའི་གནུར་སིདྷའི་ལུགས་ཀྱིས་བཀོད་པའོ། །གཞན་དཀྱིལ་ཆོག་རྒྱན་པ་མ་ནས་འབྱུང་བ་དང་། འགྲེལ་བ་མཛེས་རྒྱན་མ་ནས་འབྱུང་བ་དང་།དཀྱིལ་ཆོག་ཐུགས་ཕྲེང་ནས་འབྱུང་བ་དང་། འཁྱིན་ལུགས་ལ་སོགས་པ་རྣམས་ནི། མང་པར་དོགས་པས་མ་བྲིས་སོ། །ཀུན་རིག་རྩ་བའི་དཀྱིལ་འཁོར་རོ།།གཉིས་པ་ལ། ཁ་ཅིག་རྒྱུད་ཕྱི་མ་དང་། ཕྱི་མའི་ཕྱི་མ་གཉིས་སུ་འདོད་པ་ཡོད་ཀྱང་། འདིར་གཅིག་ཏུ་བསྡུས་ནས་དཀྱིལ་འཁོར་བཅུ་གཅིག་སྟེ།གཙོ་བོར་ངན་སོང་བའི་དོན་དུ་ཤཱཀྱ་ཐུབ་པའི་དཀྱིལ་འཁོར་དང་། ཚེ་ཐུང་ཞིང་སྐལ་བ་ཆུང་བ་རྣམས་ཀྱི་དོན་དུ་ཕྱག་ན་རྡོ་རྗེ་ལ་དེ་བཞིན་གཤེགས་་་་་་པས་བསྐོར་བའི་དཀྱིལ་འཁོར་དང་། རྒྱལ་ཆེན་བཞིས་གདུལ་བར་བྱ་བའི་སེམས་ཅན་གྱི་དོན་དུ་ཕྱག་ན་རྡོ་རྗེ་ལ་རྒྱལ་ཆེན་བཞིས་བསྐོར་བའི་དཀྱིལ་་་་འཁོར་དང་།དེ་བཞིན་དུ་ཕྱོགས་སྐྱོང་བཅུས་གདུལ་བའི་དོན་དུ་ཕྱོགས་སྐྱོང་375

བཅུས་དང་། གཟའ་བརྒྱད་རྒྱུ་སྐར་དང་བཅས་པས་གདུལ་བའི་དོན་དུ་གཟའ་བརྒྱད་རྒྱུ་སྐར་དང་བཅས་པས་དང་། ཀླུ་ཆེན་བརྒྱད་ཀྱིས་གདུལ་བར་བྱ་བའི་དོན་དུ་ཀླུ་ཆེན་བརྒྱད་ཀྱིས་དང་། འཇིགས་བྱེད་བརྒྱད་ཀྱིས་གདུལ་བར་བྱ་བའི་དོན་དུ་འཇིགས་བྱེད་བརྒྱད་བུད་མེད་དང་བཅས་པས་དང་། ལྷ་ཆེན་བརྒྱད་ཀྱིས་འདུལ་བར་བྱ་བའི་དོན་དུ་ལྷ་ཆེན་བརྒྱད་ཀྱིས་བསྐོར་བ་སྟེ། ཕྱག་རྡོར་གཙོ་བོར་བྱས་པའི་དཀྱིལ་འཁོར་བདུན་དང་།མཐོང་ཆོས་ལ་ཚེ་སྲིང་ཞིང་ཕྱི་མར་ངན་སོང་ལས་གྲོལ་བའི་དོན་དུ་ཚེ་་་་་་་་་་དཔག་མེད་ཀྱི་དཀྱིལ་འཁོར་དང་། སྔགས་དང་རིག་པ་དང་སྙིང་པོ་ཐམས་ཅད་བརྟན་པར་བྱེད་པའི་འཁོར་ལོས་བསྒྱུར་བ་བཞི་ཡི་དཀྱིལ་འཁོར་དང་།ཁྲོ་བས་ཁྲོ་བ་སྤང་བར་བྱ་བའི་ཕྱིར་ཁྲོ་བོ་མེ་ལྟར་འབར་བའི་དཀྱིལ་འཁོར་རོ། །དང་པོ་ལ། དཀྱིལ་འཁོར་སྒོ་རྐྱང་སྒོ་བཞི་གྲུ་བཞི་རྟ་བབས་དང་བཅས་པའི་ནང་དུ་ལྷ་སྣམ། དེའི་ནང་དུ་འཁོར་ལོ་རྩིབས་བརྒྱད་ལྟེ་བ་རྩིབས་རྟེན་མུ་ཁྱུད་དང་བཅས་པ་སྟེ། གནུར་པས་རྩིབས་སྔོན་པོར་བཞེད་དེ། རིགས་འགྲོས་བརྟགས་ནས་སེར་པོར་མངོན་ལ། མུ་ཁྱུད་སྔོན་པོ་ལ་རྡོ་རྗེ་དཀར་པོ།རྩིབས་ཆན་ཕྱོགས་ཚོན་དུ་བྱ། ལྷ་ཐམས་ཅད་ཀྱི་གནས་སུ་པད་ཟླའི་གདན་ནོ། །ཁ་ཅིག་གཙོ་བོ་ལྔ་ལ་སེང་གེ་ཡང་བཞེད། འཁོར་ལོའི་ལྟེ་བར་ཤཱཀ་ཐུབ་སེར་པོ་འཁོར་ལོས་བསྒྱུར་བའི་ཆ་ལུགས་ཅན། གཡས་མཆོག་སྦྱིན། གཡོན་སྐྱབས་སྦྱིན་དུ་གནུར་པ་འདོད་དོ།།དེ་ཕྱག་རྒྱའི་སྐབས་དང་མཐུན་ནོ།།འབྲུ་འགྲེལ་དང་འཛིམས་པས་འཁར་གསིལ་ལྷུང་བཟེད་ཅན་དུ་འདོད་དོ། །ཆོས་376

འཆད་དུ་རིགས་ཤིང་རྡོ་རྗེ་སྐྱིལ་ཀྲུང་ངོ་། །ཤར་གྱི་རྩིབས་ལ་ཕྱག་རྡོར་རྡོར་སེམས་དང་འདྲ་བ།ལྷོར་རྒྱལ་བའི་གཙུག་ཏོར་སྔོན་པོ་མཉམ་གཞག་གིས་རྡོ་རྗེ། ནུབ་ཏུ་འཁོར་ལོས་བསྒྱུར་བ་དམར་པོ་འཁོར་ལོ།བྱང་དུ་རྣམ་རྒྱལ་ལྗང་ཁུ་མཉམ་བཞག་གི་དབུ་རྒྱན། མེར་གཟི་བརྗིད་ཕུང་པོ་དམར་སེར་སྤྲིན་ཕུང་།སྲིན་པོར་རྣམ་པར་འཇོམས་པ་སྔོ་སྐྱ་བེ་ཅོན།རླུང་དུ་རྣམ་པར་འཐོར་བ་དམར་སྐྱ་གཡས་གྲི། གཡོན་གླེགས་བམ། དབང་ལྡན་དུ་གཙུག་ཏོར་གདུགས་དཀར་དཀར་སྐྱ། གཙུག་ཏོར་བསྣམས་པར་འབྲུ་འགྲེལ་ནས་གསུངས། གདུགས་དཀར་བསྣམས་པར་འཛིམས་པས་བཞེད། དེ་རྣམས་འབྲུ་འགྲེལ་རྒན་པོ་དང་འཛིམས་པའི་ལུགས་སོ། །རྩྭ་གནུར་གཉིས་ཀྱི་ཕྱག་རྡོར་སྔར་དང་འདྲ།འཁོར་ལོས་བསྒྱུར་བ་དམར་སྐྱ་ཆོས་འཆད་ཀྱི་ཕྱག་རྒྱས་ཐུགས་དར་འཁོར་ལོ་འཛིན་པ། རྒྱལ་པའི་གཙུག་ཏོར་སྔོན་པོ་གཡས་མཆོག་སྦྱིན། གཡོན་མཉམ་བཞག་གིས་རྡོ་རྗེ་རིན་ཆེན། རྣམ་རྒྱལ་ལྗང་ཁུ་གཡས་སྐྱབས་སྦྱིན། གཡོན་མཉམ་བཞག་གིས་སྣ་ཚོགས་རྡོ་རྗེ། གཟི་བརྗིད་ཕུང་པོ་དམར་སེར། གཡས་ཐུགས་ཀུར་ཉི་མ།གཡོན་དཀུར་བརྟེན།གདུགས་དཀར་་ཕྱག་གཉིས་ཀྱིས་ཕྲག་པར་གཡས་སུ་གདུགས་དཀར་ཏོག་བཅས་འཛིན་པ།རྣམ་པར་འཐོར་བ་སྔོན་པོ་གཡས་རལ་གྲི་གཡོན་ཐུགས་ནར་གླེགས་བམ།རྣམ་འཇོམ་དམར་ནག་ཕྱག་གཉིས་ཀྱིས་ཡིད་བཞིན་གྱི་ནོར་བུ་རྒྱལ་མཚན་ཕྲག་པ་གཡས་སུ་འཛིན་པར་བཞེད་དེ། འདི་གཙུག་དགུའི་གཞུང་ལ་བརྟེན་པར་སྣང་ངོ་། །འཛིམས་པས་གདུག་པ་མ་ལ་སོགས་པ་བཞི་མི་བཞེད་པར་377

སྣང་སྟེ། རྒྱུད་དང་འགལ་བས། གྲ་བཞིར་གདུག་པ་མ་ལ་སོགས་པ་བཞི། སྒོ་བཞིར་ལྕགས་ཀྱུ་ལ་སོགས་པ་བཞི། འདི་བཞི་ཁྲོ་ཚུལ་དུ་འོང་གསུངས་ཀྱི་སྔར་བཞིན་རིགས་སོ། །ཁ་ཅིག་ཕྱི་སྒེག་གིས་མཚོན་ནས་སྒེག་བཞི་དང་བསྐལ་བཟང་བཅུ་དྲུག་ཀྱང་དགོད་པར་འདོད་དོ། །ཤཱཀ་ཐུབ་ལ་རྡོ་རྗེ་རིན་པོ་ཆེའི་ཅོད་པན་གྱིས་ཉི་མའི་རྒྱབ་རྟེན་ཅན། གཞན་རྣམས་པད་ཟླ་ལ་སེམས་སྐྱིལ་ཟླ་བའི་རྒྱབ་རྟེན་ཅན། རིགས་ལྔའི་ཅོད་པན་གྱིས་དབང་བསྐུར་བ། ཐམས་ཅད་དར་དཔྱངས་ཀྱིས་དབང་བསྐུར་བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་སྣ་ཚོགས་ཀྱི་ན་བཟའ་ཅན་ཏེ། ཤཱཀྱ་ཐུབ་པའི་དཀྱིལ་འཁོར་རོ། །གཉིས་པ་ལ། དཀྱིལ་འཁོར་སྒོ་རྐྱང་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་འཁོར་ལོ་སྔོན་པོ་རྩིབས་བཞི་པ་ལྟེ་བ་མུ་་་་ཁྱུད་དང་བཅས་པ་རྩིབས་ཆན་སེར་པོ་མུ་ཁྱུད་གོང་དང་འདྲའོ། །ལྷའི་གནས་ཐམས་ཅད་དུ་པད་ཟླའི་གདན། དབུས་སུ་ཕྱག་རྡོར་རྡོར་དྲིལ་འཛིན་པ་རྡོར་སེམས་དང་འདྲ་བ། ཤར་དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་ཆུ་སྐྱེས་དམ་པ། བྱང་དུ་གདོན་མི་ཟ་བ་རྣམས་གཡས་མཆོག་སྦྱིན། གཡོན་སྐྱབས་སྦྱིན།ལྔ་པོ་ཐམས་ཅད་འཁོར་ལོས་བསྒྱུར་བའི་ཆ་ལུགས། རྒྱན་ཐམས་ཅད་ཀྱིས་བརྒྱན་པ།ཞལ་འཛུམ་པ་སྐུ་མདོག་དཀར་པོ། རྡོ་རྗེ་སྐྱིལ་མོ་ཀྲུང་དུ་བཞུགས་པའོ། །སངས་རྒྱས་བཞི་ལ་ཉི་མའི་རྒྱབ་ཡོལ་དང་། རྡོ་རྗེ་རིན་པོ་ཆེའི་ཅོད་པན་དང་། ཕྱག་རྡོར་ལ་རིགས་ལྔའི་ཅོད་པན་དང་། ཟླ་བའི་རྒྱབ་ཡོལ་ཐོབ་བམ་སྙམ་མོ། །ཁ་ཅིག་འབྲུ་འགྲེལ་རྒན་པོ །རིགས་ལྔ་སོ་སོའི་ཕྱག་རྒྱ་378

ཅན་འཆད་མོད་ཀྱི། རྒྱུད་ལས། ཕྱག་ན་མཆོག་སྦྱིན་མི་འཇིགས་པ་ཞེས་པ་དང་འགལ་ལོ། །ཁ་ཅིག་འཁོར་ལོ་དམར་པོ་ལ་མྱུ་ཁྱུད་པད་མའི་ཕྲེང་བས་བསྐོར་བར་བཞེད་དོ།།གྲ་བཞིར་བདུག་པ་མ་ལ་སོགས་པ་བཞིའོ།།སྒོ་བཞིར་སྒོ་བ་བཞི་རྣམས་ཁྲོ་བོ་གཡོན་བརྐྱང་རིགས་ལྔ་དང་རྡོ་རྗེ་ཕྲེང་བས་དབང་་་་བསྐུར་བ། གཞན་སྔར་བཞིན་ནོ། །ཕྱག་ན་རྡོ་རྗེ་འཆི་བདག་འཇོམས་པའི་དཀྱིལ་འཁོར་རོ། །གསུམ་པ་ལ། གནུར་པ་དཀྱིལ་འཁོར་སྒོ་རྐྱང་ཕྱི་སྔར་དང་འདྲ་བར་བཞེད་དེ། རྒྱུད་ལས། གྲུ་བཞི་པ་ལ་སྒོ་བཞི་པ། དཀྱིལ་འཁོར་ལྔས་ནི་བརྒྱན་པ་སྟེ། ཞེས་གསུངས་ཀྱང་། རྟ་བབས་མ་གསུངས་ཤིང་། འགྲེལ་པ་ཕལ་ཆེར་ལས་ཀྱང་རྟ་བབས་ཡོད་པར་མ་གསུངས་པས། འཇིག་རྟེན་པའི་དཀྱིལ་འཁོར་དྲུག་གྲུ་བཞི་སྒོ་བཞི་རྟ་བབས་མེད་པའོ། །ནང་རྡོ་རྗེའི་གདུང་ཟླུམ་གྱི་ནང་ཐིག་བཞི་བཏབ་པའི་ལེ་ཚེ་དགུ་བྱས་ལ། ལྷ་ཐམས་ཅད་ཀྱི་གནས་སུ་པད་ཟླའི་གདན་ལ་དབུས་སུ་ཕྱག་རྡོར་དཀར་པོ།རྡོར་སེམས་འདྲ་བ། བྱང་དུ་རྣམ་སྲས་སེར་པོ། ལུས་སྦོམ་པ། རིན་པོ་ཆེའི་རྒྱན་གྱིས་བརྒྱན་པ།སེང་གེའི་གདན་ལ་བཞུགས་པ། གཡས་བེ་ཅོན། གཡོན་དེའུ་ལེ། དེའི་གཡས་གཡོན་དུ་བུམ་པ་བཟང་པོ་དཔག་བསམ་གྱི་ཤིང་གིས་བརྒྱན་པ་ལ། རིན་པོ་ཆེའི་ཆུ་བོ་འབབ་པ་བྲིའོ། །འདི་རྩྭ་སྐྱ་པ་གྲུ་བཞིར་འགོད་པརི་འདོད་དོ། །ཤར་དུ་ཡུལ་འཁོར་སྲུང་ལྗང་ཁུ། པི་ཝང་འཛིན་པ་མཛེས་པའི་ཉམས་ཅན།ལྷོ་ཕྱོགས་སུ་ལུས་འཕགས་པོ་སྔོན་པོ། རལ་གྲི་འཛིན་པ་དཔའ་བའི་ཉམས་ཅན། ནུབ་ཏུ་མིག་མི་བཟང་དམར་སྐྱ། སྦྲུལ་མགོ་བདུན་གྱིས་བསྐོར་བ་མིག་379

དམར་ཞིང་འབུར་བ། ཕྱག་གཉིས་རྡོ་རྗེའི་ཞགས་པ་འཛིན་པའོ། །འདི་ཁ་ཅིག །ས་གའི་འདུག་སྟངས་སུ་འདོད་ཀྱང་སེམས་སྐྱིལ་དུ་དོན་གྱིས་ཐོབ་བམ་སྙམ་མོ། །སྒོ་བཞིར་སྒོ་བ་ཁྲོ་བོ་ལྕགས་ཀྱུ་ལ་སོགས་པ་བཞི་སྟེ། རྒྱལ་ཆེན་བཞིའི་དཀྱིལ་འཁོར་རོ། །བཞི་པ་ལ། ལེ་ཚེའི་དབུས་སུ་པད་ཟླའི་གདན་ལ་ཕྱག་རྡོར་སྔར་དང་འདྲ་བ།ཤར་དུ་གླང་པོ་ཆེ་དཀར་པོ་མཆེ་བ་དྲུག་ལྡན་ལ་བརྒྱ་བྱིན་གུར་གུམ་མདོག་ཅན། གཡས་རྡོ་རྗེ། གཡོན་དཀུར་འཇོག་པ། མེར་མེ་ལྷ་དམར་པོ། ལོ་བརྒྱ་ལོན་པའི་ན་ཚོད་ཅན། སྤྱི་བླུགས་དང་དབྱུག་པ་འཛིན་པ། ར་སྐྱེས་དམར་པོའི་གདན་ལ་གནས་པ། ལྷོར་མ་ཧོའི་སྟེང་དུ་གཤིན་རྗེ་ནག་པོ། གཡས་དབྱུག་པ། གཡོན་དཀུར་འཇོག་པ། སྲིན་པོར་རོའི་གདན་ལ་སྲིན་པོ་དམར་ནག །གཡས་རལ་གྲི། གཡོན་སྡིགས་མཛུབ། ནུབ་ཏུ་ཆུ་སྲིན་དམར་པོ་ལ་ཆུ་ལྷ་དཀར་ལ་ཅུང་ཟད་དམར་པ། སྦྲུལ་མགོ་བདུན་གྱི་གདེངས་ཀ་ཅན། གཡས་ཞགས་པ། གཡོན་རིན་པོ་ཆེ་འཛིན་པ། རླུང་དུ་ཤ་བའི་གདན་ལ་རླུང་ལྷ་ནམ་མཁའི་མདོག་ཅན། གཡས་བ་དན། གཡོན་རྒྱལ་མཚན། བྱང་དུ་རྟ་དཀར་པོའི་གདན་ལ་གནོད་སྦྱིན་དབང་པོ་གསེར་བཙོ་མའི་མདོག་ཅན། གཡས་རིན་པོ་ཆེའི་སྙེ་མ། གཡོན་རིན་པོ་ཆེའི་སྣོད། བྱང་ཤར་དུ་ཁྱུ་མཆོག་གི་གདན་ལ་འབྱུང་པོའི་བདག་པོ་ཐལ་མདོག །ཕྱག་བཞིའི་ ་གཡས་ན་རྩེ་གསུམ་དང་ཨ་མྲ། གཡོན་ན་སྤྱི་བླུགས་དང་རུ་རག་ཤའི་ཕྲེང་བ་འཛིན་པའོ།།དབུས་ཀྱི་ལེ་ཚེའི་ཕྱག་རྡོར་གྱི་གཡས་ཉི་མ་དམར་པོ།རྟ་བདུན་གྱི་ཤིང་རྟ་ལ་གནས་པ། གཡས་རྡོ་རྗེ། གཡོན་པད་མའི་སྟེང་ན་ཉི་མའི་དཀྱིལ་380

འཁོར། གཡོན་དུ་རྡོ་རྗེ་ཕག་སྔོན་པོ། གཡས་རྡོ་རྗེ། གཡོན་ལྕགས་ཀྱུ། ཀླུ་ཤེ་ཥ་ལ་གནས་པའོ།
 །ཕྱོགས་སྐྱོང་བརྒྱད་ཀྱི་སྐུ་མདོག་དང་ཕྱག་མཚན་གཙུག་དགུ་ནས་ཁ་བསྐངས། ཉི་མ་དང་ཕག་གཉིས་ཁམས་གསུམ་རྣམ་རྒྱལ་གྱི་དཀྱིལ་ཆོག་ནས་ཁ་བསྐངས་སོ། །འདི་ལ་རྩྭ་སྐྱ་པས་ཕྱོགས་སྐྱོང་བརྒྱད་གཞན་དང་འདྲ་བ་ལ། མེ་ལྷ་ཕྱག་བཞི་པ། གཡས་མེ་ཐབ་བགྲང་ཕྲེང་། གཡོན་སྤྱི་བླུགས་དབྱུག་པ་འཛིན་པ་ཞིག་མཛད། གཙོ་བོའི་མདུན་དུ་ཚངས་པ་དང་། དེའི་གཡས་སུ་ཉི་མ། གཡོན་དུ་ཟླ་བ། གཙོ་བོའི་རྒྱབ་ཏུ་སའི་ལྷ་མོའམ་ཕག །དེའི་གཡས་ལྷ་མིན། གཡོན་དུ་ཀླུ་དགོད་དེ། འོག་ནས་ནམ་མཁའ་ལ་སྤྱོད་པ་རྣམས་ཀྱིས་ཀྱང་བཞེད་གསུངས་པ་ལ་བརྟེན་པར་སྣང་།བྲི་བའི་སྐབས་ནས་སྤྱན་སྔར་ཉི་མ་དང་ཕག་གི་གཟུགས་དང་གཉིས་གཞག་སྟེ། ཞེས་གྲངས་གཉིས་ཀྱི་དམིགས་བསལ་གསུངས་པས་གཉིས་ལས་མ་བཀོད་དོ། །སྒོ་བཞིར་སྒོ་བ་ཁྲོ་བོ་བཞིའོ། །དེ་ལ་འཛིམས་པས་ཕྱོགས་སྐྱོང་རྣམས་འབྲུ་འགྲེལ་རྒན་པོའི་ལུགས་བཞིན་དུ་མཛད་ལ། གནུར་པས་དེ་རྣམས་གང་ཡང་མ་ཡིན་པ་བཞི་མཛད་དེ། མང་བས་འཇིགས་པས་མ་བཀོད་དོ། །ཕྱོགས་སྐྱོང་བཅུའི་དཀྱིལ་འཁོར་རོ། །ལྔ་པ་ལ།སྒོའི་ནང་དུ་ཟླུམ་པོར་བསྐོར་བའི་སྣམ་བུ་དམར་པོའོ། །དེའི་ནང་དུ་གདུང་རླུམ་གྱིས་བསྐོར་བའི་ལེ་ཚེ་དགུའི་དབུག་མ་ལ་འཇིག་རྟེན་གསུམ་རྒྱལ་སྔོན་པོ།རྒྱུ་མཛད་ཀྱི་ཕྱག་རྒྱས་རྡོར་དྲིལ་བསྣམས་པ།གཡོན་བརྐྱང་གིས་བཞུགས་པའམ། ཡང་ན་དབུ་དང་ཕྱག་མཐའ་ཡས་པ་ཡང་རུང་ངོ་། །དེའི་ཕྱོགས་བཞིར་རྡོ་རྗེ་དང་། རིན་པོ་ཆེ་དང་། རྡོ་རྗེ་པད་མ་381

དང་། སྣ་ཚོགས་པད་མ་བྲིའོ། །ཤར་གྱི་རེ་མིག་ལ་པ་སངས་དཀར་པོ་གཡས་ཀུ་མུད། གཡོན་ཤིང་ཐོག །མེར་མིག་དམར་པོ། གཡས་བུམ་པ། གཡོན་མེ་སྒྲོན། ལྷོར་ཕུར་བུ་སྔོན་པོ། གཡས་པོ་ཏི། གཡོན་དཀུར་བརྟེན། སྲིན་པོར་སྒྲ་གཅན་དུད་ཁ་སྟོད་སྦྲུལ། གཡས་པད་མ་སྡོང་བུ་དང་བཅས། གཡོན་རལ་གྲི།ནུབ་ཏུ་ངང་བ་ལ་ཟླ་བ་དཀར་པོ་ཀུ་མུ་ད། རླུང་དུ་ཉི་མ་དམར་སེར། གཡས་པད་མ་ཁ་བྱེ་བ། གཡོན་དབྱུག་པ། ཁ་ཅིག་འཐབ་བེར་ཟེར། ཤིང་རྟ་ལ་གནས་པའོ། །བྱང་དུ་གཟའ་ལག་སེར་པོ། གཡས་མཆོག་སྦྱིན། གཡོན་ཨུཏྤལ་པདྨ་ལ་གནས་པ། དབང་ལྡན་དུ་སྤེན་པ་ནག་པོ། གཡས་དབྱུག་པ། གཡོན་དགྲ་སྟ། འབོལ་སྟན་ལ་གནས་པའོ། །གདན་དམིགས་བསལ་མེད་པ་རྣམས་པད་མ་ལ་གནས་པར་གསལ་སྒྲོན་ནས་བཤད། ཕྱིའི་སྣམ་བུ་ལ་རྒྱུ་སྐར་ཉི་ཤུ་རྩ་བརྒྱད་འབྲུ་འགྲེལ་གྱི་ལུགས་གོང་དུ་བཀོད་པ་བཞིན། སྒོར་སྒོ་བ་ལྕགས་ཀྱུ་ལ་སོགས་པ་ཁྲོ་བོ་བཞིའོ། །འབྲུ་འགྲེལ་གྱི་ལུགས་ཏེ། འཛིམས་པ་དང་གནུར་པ་ཡང་བཞེད་དོ། །རྩྭ་སྐྱ་པས་ནི། འགྲེལ་པ་གང་དང་ཡང་མི་འདྲ་བ་ཞིག་མཛད་དེ། གཟའ་བརྒྱད་རྒྱུ་སྐར་དང་བཅས་པའི་དཀྱིལ་འཁོར་རོ། །དྲུག་པ་ལ། དཀྱིལ་འཁོར་གྱི་ནང་དུ་པད་མ་དཀར་པོ་འདབ་བརྒྱད་ཀྱི་ལྟེ་བར་པད་ཟླའི་སྟེང་དུ་ཕྱག་དོར་དཀར་པོ་སྔར་དང་འདྲ་བ་ལས། ཁྱད་པར་དུ་སྦྲུལ་མགོ་མཐའ་ཡས་པའི་གདེངས་ཅན། འདབ་མ་བརྒྱད་ལ་ཤར་དུ་མཐའ་ཡས་དཀར་པོ་ཨུཏྤལ། ལྷོར་འཇོག་པོ་དམར་པོ་དགྲ་སྟ། ནུབ་ཏུ་སྟོབས་རྒྱུ་ནག་པོ་སྦྲུལ། བྱང་དུ་རིགས་ལྡན་དཀར་པོ་རིན་པོ་ཆེའི་རྐྱལ་པ།382

མེར་ནོར་རྒྱས་སེར་པོ་བུམ་པ། སྲིན་པོར་དུང་སྐྱོང་སེར་པོ་དུང་ཕོར། རླུང་དུ་པད་མ་དམར་པོ་པད་མ། །དབང་ལྡན་དུ་ཆུ་ལྷ་དཀར་པོ་སྦྲུལ་ཞགས། ཐམས་ཅད་ཀྱང་སྟོད་མི། སྨད་སྦྲུལ་གཞུག་འཁྱིལ་བ།སྦྲུལ་མགོའི་གདེངས་ཀ་བདུན་བདུན་དང་ལྡན་པ། རང་མཚུངས་ཀྱི་ཆུང་མས་མགུལ་ནས་འཁྱུད་པ་གནུར་རྩྭ་འཛིམས་གསུམ་བཞེད་ཅིང་། འབྲུ་འགྲེལ་གྱི་དཔེ་འགའ་ཞིག་ནས་ཡབ་ཡུམ་བརྒྱད་ཀ་དཀར་པོ་ཐལ་མོ་སྦྱར་བར་བཞེད་དོ།།སྒོ་བ་ནི་མ་གསུངས་ཏེ།ཀླུ་བརྒྱད་ཀྱི་དཀྱིལ་འཁོར་རོ། །བདུན་པ་ལ། དཀྱིལ་འཁོར་གྱི་ནང་དུ་རྡོ་རྗེ་ཕྲེང་བ་ཟླུམ་པོས་བསྐོར་བའི་དབུས་སུ་འཁོར་ལོ་རྩིབས་བརྒྱད་པ་སྔོན་པོའི་ལྟེ་བར་པད་ཟླའི་སྟེང་དུ་ཁྲོ་བོ་འཇིག་རྟེན་གསུམ་རྒྱལ། གནུར་པས་གོང་དང་འདྲ་བར་ཞལ་གཅིག་ཕྱག་གཉིས་པར་བཞེད་དེ། རྩྭ་སྐྱ་པ་ཕྱག་བཞིའི་གོང་མ་གཉིས་སྔར་དང་འདྲ་བ་ལ། འོག་མ་གཉིས་གཡས་རྡོ་རྗེ། གཡོན་མདའ་གཞུ་ཅན་སྐུ་ལ་སྦྲུལ་དང་ཐོད་པ་དང་སྟག་ལྤགས་ཀྱིས་བརྒྱན་པར་་་་་བཞེད་དེ། དེའི་ཞབས་དྲུང་དུ་འཇིགས་བྱེད་ཀྱི་བདག་པོ་ཆེན་པོ་སྤྱན་གསུམ་པ། མཆེ་བ་གཙིགས་པ་འཇིགས་པའི་ཆ་བྱད་སྣ་ཚོགས་དང་ལྡན་པ། ཕྱག་ན་ཁ་ཊྭཱཾ་ག་བསྣམས་པ་བཙུན་མོ་ཨུ་མ་དང་བཅས་པ་བྲི། འདི་རྩྭ་སྐྱ་པ་དང་གནུར་པས་ཞབས་འོག་ཏུ་བྲི་བར་བཤད། འབྲུ་འགྲེལ་ནས་མདུན་དང་པོར་བྲི་བར་བཤད། ཤར་གྱི་རྩིབས་ལ་འཇིགས་བྱེད་པྲ་མི་ཏ་དཀར་པོ།རིན་པོ་ཆེ་འབར་བ་འཛིན་པ་ཚངས་མ་དང་བཅས་པ། ལྷོ་རུ་བེེ་ར་བ་སྔོ་ནག །རྡོ་རྗེ་རྩེ་གསུམ་འཛིན་པ་ཆུང་མ་བདེ་སོགས་དང་བཅས་པ། ནུབ་ཏུ་ཀུ་བེ་ར་དམར་383

ནག །ཐོད་དབྱུག་འཛིན་པ་རེའུ་དྲི་མ་དང་བཅས་པ།བྱང་ཡེ་ཤེས་ལྷ་ར་ལྗང་ནག །འཁོར་ལོ་འཛིན་པ་ཀེའུ་རི་མ་དང་བཅས་པ། མེར་བྷེ་ཤཱནྟ་དམར་ནག་མདའ་གཞུ་འཛིན་པ་ཁྱབ་འཇུག་མ་དང་བཅས་པ། སྲིན་པོར་བི་ཏི་སྔོ་ནག་དགྲ་སྟ་འཛིན་པ།ཝ་ར་གྱི་དང་བཅས་པ།རླུང་དུ་ཀཱ་ལ་བྷེ་ར་བ་དུད་ཁ་རལ་གྲི་འཛིན་པ།མ་ནུ་ཧ་ར་མ་དང་བཅས་པ། འདི་ལ་རྩྭ་སྐྱ་པ་སེར་པོར་བཞེད།གནུར་པ་དམར་སྐྱར་བཞེད་དེ། འབྲུ་འགྲེལ་དང་གསལ་སྒྲོན་ནས་དུད་ཁར་འབྱུང་ངོ་། །དབང་ལྡན་དུ་ག་ན་པ་ཏི་སྔོ་ནག །རྡོ་རྗེ་འབར་བ་འཛིན་པ། ཙ་མུརྙི་དང་བཅས་པ། ཐམས་ཅད་ཀྱང་རབ་ཏུ་ཁྲོས་པའི་བཞིན་དང་ལྡན་པ།རང་མཚུངས་ཀྱི་བུད་མེད་ལ་ལག་པ་གཡོན་པས་འཁྱུད་པ་དང་ལྷན་གཅིག་པ། རྩྭ་སྐྱ་པ་གཡས་བརྐྱང་དུ་བཞེད་མོད་ཀྱི། གཡོན་བརྐྱང་དུ་དོན་གྱིས་ཐོབ་བོ། །སྒོ་བཞིར་ཁྲོ་བོ་ལྕགས་ཀྱུ་ལ་སོགས་པ་བཞིའོ། །འབྲུ་འགྲེལ་ནས་བདུག་སྤོས་མ་ལ་སོགས་པ་འགོད་མོད་ཀྱི། འདིར་གོང་མ་རྣམས་མི་འགོད་པས་མ་བཀོད་དོ། །འབྲུ་འགྲེལ་ལ་བརྟེན་ནས་རྩྭ་སྐྱ་གནུར་འཛིམས་གསུམ་གྱིས་བཞེད་པ་བཞིན་བཀོད་པ་སྟེ། འཇིགས་བྱེད་བརྒྱད་ཀྱི་དཀྱིལ་འཁོར་རོ། །བརྒྱད་པ་ལ། དཀྱིལ་འཁོར་གྱི་ནང་འཇིགས་བྱེད་ཀྱི་དཀྱིལ་འཁོར་དང་འདྲ་བར་བྱ། རྩྭ་སྐྱ་ལྷ་སྣམ་དམར་པོ་ཟླུམ་པོ་གཅིག་ཀྱང་བྱ་གསུངས། དབུས་སུ་འཇིག་རྟེན་གསུམ་རྒྱལ་སྔར་དང་འདྲ། ཤར་གྱི་རྩིབས་ལ་དབང་ཕྱུག་ནག་པོ།མདུང་རྩེ་གསུམ་ཐོགས་པ། ལྷོར་བརྒྱ་བྱིན་དཀར་སེར། རྡོ་རྗེ་གདེངས་ཀ་ཐོགས་པ།ནུབ་ཏུ་ཚངས་པ་སེར་པོ་རིན་པོ་ཆེ་འཛིན་པ།བྱང་དུ་ཁྱབ་འཇུག་384

ནག་པོ། འཁོར་ལོ་འཛིན་པ། ཤར་ལྷོར་འདོད་པའི་དབང་ཕྱུག་དམར་པོ།མདའ་གཞུ་འཛིན་པ།ལྷོ་ནུབ་ཏུ་ཚོགས་བདག་དཀར་པོ་གླང་པོ་ཆེའི་གདོང་ཅན་དགྲ་སྟ་འཛིན་པ། ནུབ་བྱང་དུ་སྒྲིང་གི་རི་ཏི་རུས་པའི་མདོག་ཅན།རིན་པོ་ཆེའི་སྒྲོམ་འཛིན་པ། བྱང་ཤར་དུ་གཞོན་ནུ་གདོང་དྲུག་བྱིས་པའི་མདོག་ཅན་གདོང་དྲུག་པ། རྩ་སྐྱ་པ་དང་གནུར་པས་ཤག་ཏི་འཛིན་པར་བྱས་མོད་ཀྱི། འབྲུ་འགྲེལ་ནས་ཀིརྟི་ཀ་བསྣམས་པར་བྱས་ཏེ། དེ་གྲི་གུག་ཡིན་པས་དོན་དང་མཐུན་ནོ། །ཕྱིའི་གྲུ་ཆད་ལ། སྟོབས་བཟང་ལྗང་ཁུ་གཤོལ་ཐོགས་པ་བྱང་ཤར་གྱི་གྲར། དགའ་བའི་དབང་ཕྱུག་དམར་པོ། བཤོར་འཐུང་བ་ནུབ་བྱང་གི་གྲར། གནུར་པ་དང་རྩྭ་སྐྱ་པས་བཤོར་མདུང་དུ་མཛད་པ་ནི། ནོར་བ་སྟེ།བཤོར་འཐུང་བ་ཞེས་བཤད་པས།མདུང་བཏུང་དུ་མི་བཏུབ་པའི་ཕྱིར།དེས་ན་རྡོ་རྗེ་མཁའ་འགྲོའི་འགྲེལ་པ་ལས། བཤོར་གཞོང་བྱ་བ་ནི། ཐོད་པ་ཆང་གིས་གང་བ་ཞེས་བཤད་པ་བཞིན་ཡིན་ནོ། །ནག་མོ་ཆེན་མོ་མདོག་ནག་མོ།མདུང་རྩེ་གསུམ་ཐོགས་པ་ལྷོ་ནུབ་ཀྱི་གྲར། སེང་གེའི་ཏོག་ཐོད་པ་ཁྲག་གིས་གང་པ་འཛིན་པ་ཤར་ལྷོའི་གྲར། འདི་བཞི་གྲུ་ཆད་ལ་འགོད་པར་འཛིམས་པས་བྱས། འབྲུ་འགྲེལ་དང་རྩྭ་སྐྱ་པས་ཤར་ནས་བརྩམས་ཏེ་ཕྱོགས་བཞིར་དགོད་དོ། །དེ་རྣམས་ནང་གི་ལྷ་ཆེན་བརྒྱད་ནི་རང་འདྲའི་ཆུང་མ་དང་བཅས་པ་ཡིན་པས། གཡོན་པས་རང་རང་གི་ཆུང་མ་ལ་འཁྱུད་པའོ། །གནུར་པས་ཆུང་མ་མི་བཞེད་པ་ནི། རང་གི་དཀྱིལ་འཁོར་ཆུང་མ་རྣམས། །ཞེས་པ་དང་འགལ་ལོ། །སྟོབས་བཟང་ལ་སོགས་པ་བཞི་གཡོན་དཀུར་བརྟེན་ནམ་385

གདན་བརྟེན་ནོ། །སྒོ་བཞིར་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པ་བཞིའོ། །ཕྱག་མཚན་ལ་སོགས་འབྲུ་འགྲེལ་དང་། འཛིམས་པ་དང་། གནུར་པ་བཞེད་པ་བཞིན་ཡིན་ལ། སྐུ་མདོག་མི་གསལ་བ་རྣམས་གསལ་སྒྲོན་ནས་བཤད་པ་བཞིན་ཡིན་ནོ། །གཞོན་ནུ་གདོང་དྲུག་ལ་ཁ་དོག་མ་གསུངས་ཀྱང་དམར་པོར་དོན་གྱིས་ཐོབ། སེང་གེའི་ཏོག་ལ་ཁ་དོག་མི་གསལ་ཏེ། རྩྭ་སྐྱ་པས་ནག་པོ་ཆེན་པོར་བྱས་སྣང་ངོ་། དེ་ལྟར་འཇིག་རྟེན་པའི་དཀྱིལ་འཁོར་གྱི་གཙོ་བོ་ཕྱག་རྡོར་ཞི་བ་རྣམས་སངས་རྒྱས་ལྔའི་ཅོད་པན་དང་། ཟླ་བའི་རྒྱབ་རྟེན་དང་། ཁྲོ་བོ་རྣམས་སངས་རྒྱས་ལྔ་དང་རྡོ་རྗེ་ཕྲེང་བའི་ཅོད་པན་དང་། མེ་འབར་བའི་རྒྱབ་རྟེན་དང་། འཁོར་འཇིག་རྟེན་པ་རྣམས་ལ་རྡོ་རྗེ་རིན་པོ་ཆེའི་་ཅོད་པན་གྱིས་དབང་བསྐུར་བ། ཞི་བ་རྣམས་ཟླ་བའི་རྒྱབ་རྟེན། ཁྲོ་བོ་རྣམས་འབར་ཞིང་འཁྲུག་པའི་འོད་ཀྱི་རྒྱབ་རྟེན། བཞུགས་ཚུལ་དམིགས་བསལ་མེད་པ་རྣམས་སེམས་སྐྱིལ་ལམ་རོལ་པའི་འདུག་སྟངས་སུ་དོན་གྱིས་ཐོབ་བོ། །ཐམས་ཅད་ཀྱང་དར་དཔྱངས་ཀྱིས་དབང་བསྐུར་བ། དམིགས་བསལ་མེད་པ་རྣམས་རིན་པོ་ཆེའི་རྒྱན་སྣ་ཚོགས་དང་ལྷ་རྫས་ཀྱི་ན་བཟའ་་་་ཅན་ནོ། །ལྷ་ཆེན་པོ་བརྒྱད་ཀྱི་དཀྱིལ་འཁོར་རོ། །དགུ་བ་ལ། དཀྱིལ་འཁོར་གྱི་ཕྱག་རྡོར་ཐུགས་དཀྱིལ་དང་འདྲ་བ་ལ། ནང་དུ་འཁོར་ལོ་སྔོན་པོ་རྩིབས་བཞི་པ། ལྟེ་བ་མུ་ཁྱུད་དང་བཅས་པ་ལ། ལྷ་ཐམས་ཅད་ཀྱི་གནས་སུ་སྣ་ཚོགས་པད་ཟླ་འཁོར་ལོའི་ལྟེ་བར་ཚེ་དཔག་མེད་དམར་པོ་མཉམ་བཞག་གི་ཕྱག་རྒྱ་ཅན་དུ་གནུར་པ་དང་འཛིམས་པས་བཞེད། དཀར་དམར་གཡོན་386

མཉམ་གཞག་སྐྱབས་སྦྱིན་གྱིས་བུམ་པ་འཛིན་པར་རྩྭ་སྐྱ་པས་བཞེད། དམར་སེར་གཡས་ཆོས་འཆད་གཡོན་སྦྱིན་གྱི་ཕྱག་རྒྱ་ཅན་དུ་གསལ་སྒྲོན་ནས་་་་་་་་་བཞེད་དོ། །རྩིབས་བཞི་ལ་ཤར་དུ་ཕྱག་རྡོར་རྡོར་སེམས་འདྲ་བ། ལྷོར་ནམ་མཁའི་སྙིང་པོ་སྔོན་པོ་ཕྱག་མཚན་རྡོ་རྗེ་རིན་ཆེན་འདྲ་བ། ནུབ་ཏུ་སྤྱན་རས་གཟིགས་རྡོ་རྗེ་ཆོས་འདྲ་བ། བྱང་དུ་ཁྲོ་བོའི་རྒྱལ་པོ་རྡོ་རྗེ་ལས་འདྲ་བར་འཛིམས་པ་དང་གནུར་པས་བཞེད་དོ། །གསལ་སྒྲོན་ནས་ཀྱང་གཞན་རྣམས་དེ་དང་འདྲ་བ་ལ་ཁྲོ་བོ་ནི་ལྗང་ཁུ་སྣ་ཚོགས་རྡོ་རྗེ་འཛིན་པ། ཁྲོ་གཉེར་དང་བཅས་པར་བཞེད་དོ། །རྩྭ་སྐྱ་པ་ནི། ཕྱག་རྡོར་དཀར་ལྗང་རྡོར་དྲིལ། ཁྲོ་བོ་སྔོ་སྐྱ་གཡས་རྡོ་རྗེ་དབྱུག་པ། གཡོན་ཐུགས་ཀུར་སྡིགས་མཛུབ་མཛད་པ། ནམ་སྙིང་སྔོ་སྐྱ་གཡས་རལ་གྲི་གཡོན་བེ་ཅོན་འཛིན་པར་འབྲུ་འགྲེལ་ནས་བཤད་གསུངས། འབྲུ་འགྲེལ་ལ་ལ་ནས་ནི། ཚེ་དཔག་མེད་ཀྱི་སྐབས་ནས་སྐུ་མདོག་ཕྱག་མཚན་མ་བཤད་པར་སྣང་ལ། འོག་འཁོར་ལོས་བསྒྱུར་བའི་སྐབས་ནས་བཤད་པ་དང་བསྟུན་ནས་སྔ་མ་དང་མཐུན་པར་སྣང་ངོ་། །སྤྱན་རས་གཟིགས་དམར་སྐྱ། གཡས་སྐྱབས་སྦྱིན། གཡོན་ཐུགས་ཀུར་པདྨ་འཛིན་པར་བཞེད་དོ། །དེ་རྣམས་ཀྱི་འོད་ཀོར་ལ་རིག་པ་རྣམས་བྲི་སྟེ། ཚེ་དཔག་མེད་ཀྱི་འོད་ཀོར་ལ། ཨོཾ་པུ་རྩེ་མཧཱ་པུ་རྩེ་ཨ་པ་ར་མི་ཏ་ཨ་ཡུར་པུ་སྦྱི་ཚྭ་ན་སཾ་བྷ་རོ་པ་ཙིཏྟ་སྭཱ་ཧཱ། ཨོཾ་རྒྱུ་སྭཱ་ཧཱ། ཕྱག་རྡོར་གྱི་ལ། ཨོཾ་ཌི་སྭཱཧཱ། ཁྲོ་བོའི་ལ། ཨོཾ་མྲུ་སྭཱཧཱ།ནམ་སྙིང་གི་ལ། ཨོཾ་ཊྭཱཾ་སྭཱ་ཧཱ། སྤྱན་རས་གཟིགས་ཀྱི་ལ། ཨོཾ་ཏྲཾ་སྭཱ་ཧཱ། ཞེས་པ་བྲིའོ། །གྲ་བཞིར་བདུག་པ་ལ་སོགས་པའི་ལྷ་མོ་བཞི་དང་། སྒོ་བཞིར་སྒོ་བ་387

རང་རྒྱལ་བཅུ་གཉིས་བྲི་སྟེ། དེ་རྣམས་ཀུན་རིག་ལྟར་རོ། །ལྔ་པ་ལ་ལྷ་ཆེན་བརྒྱད་བུ་དང་ཆུང་མ་དང་བཅས་པའོ། །དྲུག་པ་ལ་གཟའ་བརྒྱད་རྒྱུ་སྐར་དང་བཅས་པའོ། །བདུན་པ་ལ་རྒྱལ་ཆེན་བཞིའོ། །རྩྭ་སྐྱ་པ་ཀླུ་བཤད་ཀྱང་དེའི་འཁོར་དུ་བྲི་བར་བཞེད་དོ། །བརྒྱད་པ་ལ་ཕྱོགས་སྐྱོང་བཅུའོ། །དགུ་པ་ལ་དམྱལ་བ་ཚ་དམྱལ་གྲང་དམྱལ་ཉི་ཚེ་བ་དང་ཉེ་འཁོར་བ་དང་། ཤར་དུ་འདོད་ཆགས་བྱ། ལྷོར་གཏི་མུག་ཕག །ནུབ་ཏུ་ཞེ་སྣང་སྦྲུལ། བྱང་དུ་ང་རྒྱལ་རྩངས་པའོ། །སྒོ་བཞིར་སྒོ་བ་ཁྲོ་བོ་ལྕགས་ཀྱུ་ལ་སོགས་པ་བཞི་སྟེ། གནུར་པ་དང་རྩྭ་སྐྱ་པའི་བཞེད་པ་བཞིན་བཀོད་དེ། འབྲུ་འགྲེལ་ལས་སྒོ་སུམ་སྤྲག་ཏུ་བྱས་ནས་འགོད་པའི་ཚུལ་བྱས། སྣང་བའི་རྒྱན་ལས་སྒོ་ཉིས་སྦྲག་ཏུ་བྱས་ནས་ནང་དུ་འབྲས་སེམས་ཡན་ཆད་འབྲི། སྒོ་གཉིས་པའི་ནང་དུ་དཔེ་བྲལ་དང་ཉན་རང་རྣམས་འབྲི། མུ་རན་དཀར་པོ་ལ་འཇིག་རྟེན་པ་རྣམས་བྲི། གྲ་བཞིར་ས་སྟོང་ལ་དམྱལ་བ་སོགས་འབྲི་བར་བཤད་དེ།འདི་རྣམས་ཀྱི་བཀོད་པ་མང་བས་འཇིགས་པས་མ་བཀོད་དེ། འཁོར་ལོས་བསྒྱུར་བའི་དཀྱིལ་འཁོར་རོ། །བཅུ་གཅིག་པ་ལ་དཀྱིལ་འཁོར་ཕྱི་སྔར་དང་འདྲ་བ་ལ། ནང་དུ་འཁོར་ལོ་རྩིབས་བཅུ་གཉིས་པ་ལྟེ་བ་མུ་ཁྱུད་དང་བཅས་པ་མེ་འབར་བའི་་་་ཕྲེང་བས་ཀུན་ཏུ་འཁྲིག་པའི་ལྟེ་བར་རྡོ་རྗེ་སེམས་དཔའ་སྟེ། མེ་ལྟར་འབར་བ་རྩ་ཕྱག་གཉིས་རྒྱུ་མཛད་ཀྱི་ཕྱག་རྒྱས་རྡོ་རྗེ་དྲིལ་བུ་བསྣམས་པ། ཕྱག་བཞིར་བྱེད་ན་སྔར་བཤད་པ་དང་འདྲ་བས། ཕྱག་དྲུག་ཏུ་བྱེད་ན་བར་པ་གཉིས་མདའ་གཞུ། ཐ་མ་གཉིས་རལ་གྲི་དང་ལྕགས་ཀྱུ།ཞབས་གཡས་བསྐུམ་389

པས་ཨུ་མ་དང་། གཡོན་ཞབས་བརྐྱང་བས་དབང་ཕྱུག་མནན་པའོ། །རྩིབས་རྣམས་ལ་ཤར་དུ་འཇིག་རྟེན་གསུམ་སྣང་རྡོ་རྗེ། ལྷོ་རུ་འཇིག་རྟེན་གསུམ་འདུལ་ཐོད་དབྱུག་གམ་རྡོ་རྗེ་རིན་ཆེན། ནུབ་ཏུ་འཇིག་རྟེན་གསུམ་འཇིག་རྩེ་གསུམ། བྱང་དུ་གསུམ་འཆིང་དགྲ་སྟེ། དེ་རྣམས་ཀྱི་གཡས་ཀྱི་རྩིབས་བཞི་ལ།དབང་ལྡན་དུ་བདུད་རྩི་འཁྱིལ་པ་རྡོ་རྗེ་རྒྱ་གྲམ། མེ་རུ་དབྱུག་སྔོན་ཅན་འཁོར་ལོ། སྲིན་པོར་མི་གཡོ་བ་དགྲ་སྟ། རླུང་དུ་རྟ་མགྲིན་པད་མ་རྩ་ཕྱག་གིས་འཛིན་པ་འགོད་པར། རྩྭ་སྐྱ་པ་དང་གནུར་སིདྷ་བཞེད། འཛིམས་པ་དང་གནུར་པས་དང་པོ་བཞི་ཤར། ཤར་ལྷོ། ལྷོ། ལྷོ་ནུབ་སྟེ་བཞི་ལ། ཕྱི་མ་བཞི་ནུབ། ནུབ་བྱང་། བྱང་།བྱང་ཤར་ཏེ། བཞི་ལ་འགོད་དོ། །དེ་ནས་ཕྱོགས་བཞིའི་ཁྲོ་བོའི་གཡོན་གྱི་རྩིབས་བཞི་ལ། གསུམ་སྣང་གི་གཡོན་དུ་དུས་ཀྱི་སྲིན་མོ་ཐོད་པ། གསུམ་འདུལ་གྱི་གཡོན་དུ་དུས་ཀྱི་དབྱུག་པ་མ་དབྱུག་ཐོ།གསུམ་འཇིག་གི་གཡོན་དུ་དུས་ཀྱི་དགའ་བ་མོ་ཟླ་བ། གསུམ་འཆིང་གི་་གཡོན་དུ་དུས་ཀྱི་གནོད་སྦྱིན་མོ་རྡོ་རྗེ་འཛིན་པ། ཡང་ན་བཞི་ག་གྲི་གུག་དང་ཐོད་པ་འཛིན་པའོ། །དེ་ལྟར་ཁྲོ་བོ་བརྒྱད་པོ་མ་རུངས་པ་སྟེ། ཕྱོགས་སྐྱོང་བརྒྱད་ཀྱི་སྙིང་གར་གཡོན་བརྐྱང་གིས་སྟོབས་ཀྱིས་མནན་ཅིང་བསྡིགས་པར་བྱེད་པ། ཞལ་སྨིན་མ་བཅུམ་ཞིང་དཔྲལ་བ་གཉེར་ལ་མཆེ་བ་གཙིགས་པས་འཇིགས་འཇིགས་ལྟ་བུ། ཕྱག་རྩ་ཕྱག་གཡས་པས་སྔར་བཤད་པའི་མཚོན་ཆ་འཛིན་ཅིང་། ལྷག་མ་ཕྱག་བརྒྱ་ཕྲག་དུ་མས་མཚོན་ཆ་སྣ་ཚོགས་འཛིན་པ།དབུ་རྒྱན། སྙན་རྒྱན། མགུལ་རྒྱན། དཔུང་རྒྱན། ཕྱག་གདུབ། ཞབས་གདུབ།390

སྐེ་རགས་རྣམས་སྦྲུལ་གྱིས་བྱས་པ། མི་སྡུག་པའི་མགོ་ཐོད་རློན་ལྔ་བཅུ་དོ་ཤལ་དང་། ཐོད་སྐམ་ལྔས་དབུ་ལ་བརྒྱན་པ། སྟག་ལྤགས་ཀྱི་ཤམ་ཐབས་ཅན།ཕྱག་གིས་བགེགས་མ་རུངས་པའི་རྒྱུ་མ་ཕྱུང་ནས་ཞལ་དུ་གསོལ་བ། མགོ་ཐོད་ཤས་གང་བ་ཕྱག་གཡོན་པ་དག་ན་བསྣམས་པ། དབུ་མཐའ་ཡས་པ་མངའ་བའོ། །ཕྱིའི་གྲ་བཞི་རུ་རུས་ཀྱི་སྲིན་མོ་ལ་སོགས་པའི་ཆ་བྱད་ཅན་བདུག་པ་མ་ལ་སོ་གས་པའི་ཕྱག་རྒྱ་འཛིན་པ། སྒོ་བཞིར་དུས་ཀྱི་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་རྣམས། རང་མིང་གི་ཕྱག་མཚན་བསྣམས་པ་སྟེ།འཛིམས་པས་སྐུ་མདོག་གཞན་སྤྱི་དང་མཐུན་པར་བཞེད་ལ། རྩྭ་སྐྱ་པ་དང་གནུར་པསེ་ལྷ་ཐམས་ཅད་ཀྱང་སྐུ་མདོག་ནག་པོ། རབ་ཏུ་ཁྲོས་པས་གཡོན་བརྐྱང་གི་སྟབས་ཀྱིས་བཞུགས་པར་བཞེད་དོ། །ཐམས་ཅད་ཀྱང་མེ་དཔུང་རབ་ཏུ་འབར་བའི་དབུས་ན་བཞུགས་པ། རྡོ་རྗེ་ཕྲེང་བའི་ཅོད་པན་དང་།དར་དཔྱངས་ཀྱིས་དབང་བསྐུར་བ་སྟེ། ཁྲོ་བོའི་དཀྱིལ་འཁོར་རོ། །དཀྱིལ་འཁོར་བཅུ་གཅིག་པོ་ཐམས་ཅད་ཀྱང་ཕྱོགས་ཚོན་དང་རྩིག་པ་ཀུན་རིག་་་་་་དང་མཐུན་ནོ། །དེ་ལྟར་དཀྱིལ་འཁོར་བཅུ་གཉིས་ཀྱི་བཀོད་པ་དེ་དག་གཙོ་ཆེར་ཇོ་བོ་རྗེའི་མན་ངག་བརྒྱུད་པ་ལ་བརྟེན་ཅིང་། གཞན་ཡང་ལོ་ཙཱ་བ་རིན་ཆེན་བཟང་པོའི་མན་ངག་བརྒྱུད་པ་དང་། སྔོན་གྱི་འབྲུ་འགྲེལ་རྒན་པོ་དང་།སློབ་དཔོན་ཀུན་དགའ་སྙིང་པོས་མཛད་ཟེར་བའི་འགྲེལ་པ་གསལ་བའི་་་་་་་སྒྲོན་མེ་དང་། རྡོ་རྗེ་གོ་ཆས་བྱས་ཟེར་བའི་འགྲེལ་པ་མཛེས་པའི་རྒྱན་དང་།མཛད་བྱང་མ་སྨོས་པའི་འགྲེལ་པ་སྣང་བའི་རྒྱན་ཞེས་པ་དབང་ཕྱུག་རྒྱལ་་་་་391

མཚན་གྱིས་བསྒྱུར་བ་དང་། སྒྲུབ་ཐབས་ཀུན་སྙིང་མ་དང་།རྗེ་བཙུན་གྲགས་པ་རྒྱལ་མཚན་གྱི་ཡི་གེ་དང་། གནུར་སིདྷའི་ཊཱི་ཀ་དང་། རྩྭ་སྐྱ་བཟང་པོའི་ཊཱིཀ་དང་། གཉན་སྟོན་ཚུལ་འབར་གྱི་ཊཱིཀ་དང་། འཛིམས་པ་རིན་ཤེའི་ཡིག་ཆ་དང་། གནུར་ཡེ་རྒྱལ་གྱི་ཡིག་ཆ་དང་།ཤོང་བློ་བརྟན་གྱི་ཡིག་ཆ་ལ་སོགས་པ་རྣམས་ལེགས་པར་བལྟས་ནས་སྔར་གྲགས་པ་ཆེ་ཞིང་འདོད་པ་མང་བ་་་་་དང་མཐུན་པར་བཀོད་པ་ཡིན་ནོ། །དགེ་བའི་འདི་ཡིས་ངན་སོང་འགྲོ་བ་ཡི། །སྡུག་བསྔལ་རྒྱུ་དང་བཅས་པ་རྣམས་སྦྱངས་ནས། །ཇི་ལྟ་ཇི་སྙེད་མངོན་སུམ་རིག་པ་ཡི། །ཀུན་མཁྱེན་ཐམས་ཅད་རིག་པ་ཐོབ་པར་ཤོག།རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་རྣམ་པར་བཞག་པ་སྟོན་པའི་རབ་ཏུ་བྱེད་པ།་་་་་དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་ལས། ཁམས་གསུམ་རྣམ་རྒྱལ་གྱི་དུམ་བུའི་ངན་འགྲོ་དགུག་ཅིང་སྡིག་པ་སྦྱང་བ་ལས་འཕྲོས་པ། རྣམ་སྣང་གཙོ་བོར་བྱས་པའི་སྦྱོང་རྒྱུད་ཀྱི་དཀྱིལ་འཁོར་གྱི་རྣམ་པར་བཞག་པའི་ལེའུ་སྟེ་དྲུག་པའོ།།392

ག་ །།གཙུག་དགུའི་དཀྱིལ་འཁོར་གྱི་བཀོད་པ་བཞུགས་སོ། །དཔལ་ཤཱཀྱ་སེང་གེ་ལ་ཕྱག་འཚལ་ལོ། །གང་གི་ཐུགས་རྗེས་སྲིད་གསུམ་སེམས་ཅན་རྣམས། །འཁོར་བའི་བཙོན་རར་སྡུག་བསྔལ་འཆིང་བ་ཡིས། །བཅིངས་པ་གྲོལ་མཛད་ཤཱཀྱ་སེང་གེ་ལ། །བཏུད་ནས་དེ་ཡི་དཀྱིལ་འཁོར་རྣམ་པར་དབྱེ། །འདིར་རྩ་བའི་རྒྱུད་དེ་ཉིད་བསྡུས་པའི་ངན་འགྲོ་དགུག་ཅིང་སྡིག་པ་སྦྱང་བ་ལས་འཕྲོས་པའི་རྒྱུད། ངན་སོང་ཡོངས་སུ་སྟོང་བའི་བརྟག་པ་ཕྱོགས་གཅིག་པ་ལ།བརྟག་པ་དང་པོ་ལས་གསུངས་པའི་ངན་སོང་ཡོངས་སུ་སྦྱོང་བའི་དཀྱིལ་འཁོར་དང་། བརྟག་པ་ཕྱི་མ་ལས་གསུངས་པའི་དཀྱིལ་འཁོར་བཅུའོ། །དང་པོ་ལ། སློབ་དཔོན་ཀུན་དགའ་སྙིང་པོ་དང་།འཇིགས་མེད་འབྱུང་གནས་ཀྱི་རྗེས་སུ་འབྲངས་པའི་ལུགས་གཉིས་ལས།དང་པོ་ནི། དཀྱིལ་འཁོར་སྒོ་རྐྱང་། གྲུ་བཞི་སྒོ་བཞི་རྟ་བབས་བཞི་དང་ལྡན་པ། སྒོ་འཁོར་ལོའི་བརྒྱད་ཆ། སྒོ་ཁྱུད་སྒོ་དང་ཚད་མཉམ་པ། རྟ་བབས་སྒོའི་སུམ་འགྱུར། སྒོ་དང་སྒོ་ཁྱུད་ཀྱི་མཚམས་དང་། གྲར་རྡོ་རྗེ་རིན་པོ་ཆེས་སྤྲས་པ། དྲིལ་བུ་དང་། མེ་ལོང་དང་། དར་དང་། མེ་ཏོག་གི་ཆུན་འཕྱང་དང་། དྲ་བ་དྲ་བྱེད་དང་། ཉི་མ་དང་ཟླ་བ་ལ་སོགས་པས་བརྒྱན་པ། སྒོའི་ལོགས་གཉིས་སུ་གླང་པོ་ཆེའི་མགོར་སེང་གིས་མནན་པ་ཀ་རྒྱན་གྱི་སྣམ་བུ་ལ་འབྲི་བ་་་་་393

ཡིན་གྱི། སྒོ་ཡི་ཡ་ཕུབས་ཀྱི་ལོགས་གཉིས་སུ་འབྲི་བ་ནི་མི་འཐད་དོ། །རྟ་བབས་ཀྱི་གཡས་གཡོན་དུ། ཤར་དུ་དཔལ་བེའུ་འཁོར་ལོ། ལྷོར་པད་མ་རྒྱལ་མཚན། ནུབ་ཏུ་གདུགས་དང་བུམ་པ། བྱང་དུ་དུང་དང་ཉ། ཕྱིར་འཇིག་རྟེན་ཁོར་ཡུག །དེའི་ཕྱིར་རྡོར་ར་དང་མེ་རི་ཡང་ཆ་ཕྲན་གཉིས་གཉིས་སུ་ཕྱག་ལེན་ལ་མཛད་དོ། །ནང་དུ་ཁྱམས་ཆ་ཕྲན་གཉིས་སུ། ཁྱམས་དང་འདྲ་བ་ཆ་ཡི་བྱེད། །ཅེས་པའི་གཞུང་ལ་བརྟེན་ནས་མཛད་དེ། །དེའི་ཁྱམས་ལ་འདོད་ཡོན་སྣམ་བུ་ལ་དགོངས་པར་ཡང་གསལ་བས་བསྐལ་བཟང་གི་ཁྱམས་ལ་ཆ་ཆེན་གཅིག་གོ །ཁྱམས་ཀྱི་ནང་དུ་ཆ་ཕྲན་གཅིག་ལ། རྡོ་རྗེ་རྩེ་གསུམ་པའི་ཕྲེང་བས་བསྐོར་བ། དེའི་ནང་ཡན་ཆད་ལྟེ་བའི་བར་ཆ་ལྔར་བགོས་ལ་ཕྱི་ཆ་གཉིས་ལ་འཁོར་ལོའི་རྩིབས་དེའི་ནང་དུ་གཉིས་པ་པད་མའི་འདབ་མ། དེའི་ནང་དུ་ཆ་གཅིག་ལ་པད་མའི་ལྟེ་བའོ། །ཕྱོགས་ཚོན་ནི། དབུས་སེར། ཤར་དཀར། ལྷོ་སྔོ། ནུབ་དམར། བྱང་ལྗང་ངོ་། །རྩིག་པ་ནི། ཕྱི་ནས་དཀར་པོ། སྔོན་པོ།དམར་པོ། ལྗང་ཁུ། སེར་པོའོ། །སྣ་ཚོགས་པད་མ་ནི། བླ་མ་དག་ཕྱོགས་བཞི་ཕྱོགས་ཚོན། མཚམས་བཞི་མཛེས་ཚོན་དུ་བཞེད་ཀྱང་། ཕྱོགས་བཞི་དམར་ལ་མེ་རླུང་སེར། བདེན་བྲལ་ལྗང་ལ་དབང་ལྡན་སྔོ། ལྟེ་བ་ལྗང་ཁུ་གེ་སར་སེར་པོར་བྱས་ན། གཞུང་གཞན་དང་མཐུན་ནོ། །གོང་རས་ནི། ལོ་མ་མཚོན་པས་ལྗང་ཁུའམ། འཁོར་ལོའི་ལྟེ་བ་ཡིན་པས་སེར་པོ། འཁོར་ལོའི་རྩིབས་བརྒྱད་སྔོན་པོར་དམར་པོར་བཞེད་པ་ནི། དབུས་སུ་འཁོར་ལོ་རྩིབས་བརྒྱད་པ། ཚོན་རྩི་སེར་པོར་བྲི་བར་བྱ། །ཞེས་པ་དང་འགལ་བས་སེར་པོའོ རྩིབས་ཆན་394

དམར་པོ་གསུང་ཡང་ཕྱོགས་ཚོན་འཐད་དེ། རྟ་བབས་མཛེས་ཚོན་དུ་བཤད་ལ། གཞན་རྣམས་ནི། སྤྱི་དང་མཐུན་ནོ། །དབུས་སུ་པད་མའི་ལྟེ་བ་ལ་སེང་གེའི་ཁྲི་སྣ་ཚོགས་པད་མ་དང་ཟླ་བའི་སྟེང་དུ་ཤཱཀྱ་སེང་གེ་སེར་པོ་ཆོས་་་་་་་་་འཆད་ཀྱི་ཕྱག་རྒྱ་མཛད་པའོ། །པད་མ་དབུས་མའི་འདབ་མ་ལ། །རྡོ་རྗེ་སེམས་མ་བྲི་བར་བྱ། །མཚམས་ལ་རིན་ཆེན་བཞི་པོ་ནི། །གོ་རིམ་བཞིན་དུ་བྲི་བར་བྱ། །ཞེས་པས་ཕྱོགས་བཞིའི་འདབ་མ་ལ་རྡོ་རྗེ་སེམས་མ་དཀར་མོ།གཡས་རྡོ་རྗེ་ཐུགས་ཀུར་གཏོད་དེ་འཛིན་པ། གཡོན་དྲིལ་བུ་དཀུར་བརྟེན་པའོ། །མཚམས་ཀྱི་འདབ་མ་བཞི་ལ་རིན་པོ་ཆེ་བཞིའོ། །ཤར་གྱི་རྩིབས་ལ་རྡོ་རྗེ་གཙུག་ཏོར་དཀར་པོ། ས་གནོན་གྱི་ཕྱག་རྒྱ་ཅན། ཁ་ཅིག་རྡོ་རྗེ་སེམས་མས་མཚོན་ནས་སེམས་མ་བཞི་འབྲི་བར་བཞེད་དེ། དེའི་ལུགས་ལྟར་ན། ལྷོར་རིན་ཆེན་སེམས་མ་སེར་མོ། ཕྱག་གཡས་རིན་ཆེན་དབང་བསྐུར་བའི་གནས་སུ་འཇོག་ཅིང་།གཡོན་དྲིལ་བུ་དཀུར་བརྟེན་པ། ནུབ་ཏུ་ཆོས་ཀྱི་སེམས་མ་སྐུ་མདོག་དཀར་དམར།གཡོན་པད་མའི་ཡུ་བ་དཀུར་འཛིན་ཅིང་། གཡས་ཀྱིས་དེ་ཁ་འབྱེད་པ། བྱང་དུ་ལས་ཀྱི་སེམས་མ་ལྗང་ཁུ། གཡས་སྣ་ཚོགས་རྡོ་རྗེ་ཐུགས་ཀུར་གཏོད་དེ་འཛིན་པ། གཡོན་སྣ་ཚོགས་རྡོ་རྗེའི་དྲིལ་བུ་དཀུར་བརྟེན་པའོ། །གནུར་པས་ཤར་གྱི་འདབ་མ་ལ་རྡོ་རྗེ་ཞིག་འབྲི་བར་བཞེད། ལྷོར་རིན་ཆེན་གཙུག་ཏོར་སྔོན་པོ་མཆོག་སྦྱིན་གྱི་ཕྱག་རྒྱ་ཅན། ནུབ་ཏུ་པད་མའི་གཙུག་ཏོར་དམར་པོ་མཉམ་གཞག་ཅན། བྱང་དུ་སྣ་ཚོགས་གཙུག་ཏོར་ལྗང་ཁུ་སྐྱབས་སྦྱིན་གྱི་ཕྱག་རྒྱ་ཅན་འདིའི་སྐུ་མདོག་གནུར་་་་པས། ཞལ་དང་བྲེ་མོ་མན་ཆད་དང་། བུས་མོ་མན་ཆད་དཀར་པོ། སྙིང་ག་དཀར་པོ།ཕྱལ་སེར་པོ། ཕྱག་ལྗང་ཁུ། བརླ་ནག་པོར་མཛད་མོད་ཀྱི། རྒྱུད་ལས། སྣ་ཚོགས་གཙུག་395

ཏོར་དེ་བཞིན་གཤེགས། །སྐུ་མདོག་ལྗང་ཁུ་འོད་འབར་བ། །ཞེས་ལྗང་ཁུར་གསུངས་སོ། །མེར་གཙུག་ཏོར་གཟི་བརྗིད་དཀར་དམར་ཕྱག་གཡས་ཉི་མ། གཡོན་དཀུར་བརྟེན་པའོ། །བདེན་བྲལ་དུ་གཙུག་ཏོར་རྒྱལ་མཚན་དམར་ནག་ཕྱག་གཉིས་ཡིད་བཞིན་གྱི་ནོར་བུའི་རྒྱལ་མཚན་བསྣམས་པ། རླུང་དུ་གཙུག་ཏོར་རྣོན་པོ་ནམ་མཁའ་ལྟར་སྔོ་བ། གཡས་རལ་གྲི་འཕྱར་བ། གཡོན་གླེགས་བམ་ཐུགས་ཀུར་བསྣམས་པ། དབང་ལྡན་དུ་གཙུག་ཏོར་གདུགས་དཀར་པོ་ཕྱག་གཉིས་གདུགས་དཀར་པོའི་ཡུ་བ་མདུན་དུ་འཛིན་པའོ། །ནང་གི་གྲ་བཞིར་མེར་སྒེག་མོ་དཀར་མོ་ཕྱག་གཉིས་རྡོ་རྗེ་རྩེ་ལྔ་པ་གཉིས་དཀུར་བསྣམས་ནས་གཡོན་དུ་འདུད་པ། སྲིན་པོར་ཕྲེང་བ་མ་སེར་མོ་ཕྱག་གཉིས་རྡོ་རྗེ་རིན་པོ་ཆེའི་ཕྲེང་བ་བསྣམས་པ། རླུང་དུ་གླུ་མ་དམར་མོ་ཕྱག་གཉིས་པི་ཝང་འཛིན་པ། བྱང་ཤར་དུ་གར་མ་ལྗང་ཁུ་ཕྱག་གཉིས་རྡོ་རྗེ་རྩེ་གསུམ་པ་བསྣམས་ནས་གར་མཛད་པའོ།།ཕྱིའི་གྲར་མེར་བདུག་པ་མ་དཀར་མོ་གཡོན་གདན་བརྟེན་གསུངས་ཀྱང་གཉིས་མས་སྤོས་ཕོར་འཛིན་པར་གསལ་ལོ།།སྲིན་པོར་མེ་ཏོག་མ་སེར་མོ་དམར་མོ་གཡོན་མེ་ཏོག་གི་སྣོད་བཟུང་ནས་གཡས་མེ་ཏོག་འཐོར་བ། རླུང་དུ་མར་མེ་མ་དམར་མོ་མར་མེའི་སྡོང་བུ་འཛིན་པ། དབང་ལྡན་དུ་དྲི་ཆབ་མ་ལྗང་ཁུ་གཡོན་དྲིའི་དུང་ཆོས་བཟུང་ནས་གཡས་ཀྱིས་དྲིས་བྱུག་་་་་པའི་ཚུལ་ལོ། །ཤར་གྱི་སྣམ་བུ་ལ་བྱང་ནས་བརྩམས་ནས་རིམ་པ་བཞིན།བྱམས་པ་གེར་པོ་གཡས་ཀླུ་ཤིང་གི་མེ་ཏོག །གཡོན་སྤྱི་བླུགས།མཐོང་བ་དོན་ཡོད་སེར་པོ་གཡས་པད་མའི་སྟེང་ན་སྤྱན་ཡོད་པ་འཛིན་པ། འདིར་ཁ་ཅིག་ཕྲེང་བ་མ་དང་། བདུག་སྤོས་མ་སྔོན་མོ། མེ་ཏོག་མ་དཀར་མོར་བཞེད་དེ། དཀྱིལ་ཆོག་396

ལས། སྐུ་མདོག་ཕྱག་མཚན་རིགས་ཀྱི་རིམ། །རྒྱུད་ལས་ཇི་སྐད་གསུངས་བཞིན་བྱ། །ཞེས་གསུངས་ཤིང་། རིགས་ཀྱི་ཁ་དོག་ཕྱོགས་མདོག་དང་བསྣན་ན་སྔོན་མོར་གསལ་ཡང་།རྒྱུད་ལས། སྒེག་མོ་ལ་སོགས་ལྷ་མོ་བཞི། །རིགས་ཀྱི་ཁ་དོག་འཛིན་པ་སྟེ། །དཀར་སེར་དམར་པོ་སྣ་ཚོགས་མདོག །ཅེས་པའི་ཁ་ཅིག་ལས་འབྱུང་ཞིང་། རྩ་བའི་རྒྱུད་ལས་ཀྱང་དེ་ལྟར་བཤད་ལ། འདི་ཉིད་ཀྱི་ལྷོ་ཕྱོགས་ཀྱི་སྒོ་བ་ཡང་སེར་པོར་བཤད་པའི་ཕྱིར་དང་།བླ་མ་གོང་མ་རྣམས་ཀྱང་སེར་པོར་བཞེད་པ་མང་བར་སྣང་བས།ཕྲེང་བ་མེ་ཏོག་གཉིས་སེར་མོའོ། །གནུར་བས་ཤར་ལྷོར་མེ་ཏོག་མ་དཀར་མོ། ལྷོ་ནུབ་ཏུ་བདུག་སྤོས་མ་སྔོན་མོ་བཀོད། དཀྱིལ་ཆོག་གི་གཞུང་། ཚིག་གི་གོ་རིམ་ཇི་ལྟ་བ་བཞིན་ལ་དགོངས་པར་སྣང་མོད་ཀྱི། སྔགས་ཀྱི་གོ་རིམ་ལ་བདུག་པ་མ་སྔོན་ལ་གསུངས་ཤིང་། རྒྱུད་ལས་ཀྱང་།བདུག་པ་ལ་སོགས་ལྷ་མོ་བཞི། །ཞེས་གསུངས་པས་སྔར་བཞིན་འཐད་དོ། །གཡོན་རྡོ་རྗེ་ཁུ་ཚུར་དཀུར་བརྟེན་པ། འདི་གནུར་པས་དམར་སེར་དུ་བཞེད་པ་ནི། རྒྱུད་དང་དཀྱིལ་ཆོག་ནས། སྐུ་མདོག་སེར་པོ་འོད་ཟེར་འབར་བ།།ཞེས་པ་དང་།སྐུ་མདོག་ཡོངས་སུ་སེར་བ་ཉིད། །ཅེས་པ་དང་འགལ་ལོ། །ངན་སོང་སྦྱོང་བ་དཀར་པོ། ཕྱག་གཉིས་ལྕགས་ཀྱུ་བསྣམས་པ། འདི་ལ་ཤཱཀྱ་གྲགས་ལ་སོགས་པ་ཁ་ཅིག་གཡོན་དཀུར་བརྟེན་དུ་བཞེད་པ་མི་འཐད་དོ། །མྱ་ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་དམར་སེར། གཡས་དབྱུག་པ། གཡོན་ཁུ་ཚུར་དཀུར་བརྟེན་པའོ། །ལྷོར་སྤོས་ཀྱི་གླང་པོ་དཀར་ལྗང་གཡས་དྲིའི་དུང་ཆོས་ཁ་ཅིག་འདི་གཡས་རལ་གྲི་འཛིན་པར་འདོད་པ་ནི། ཡི་གེ་མ་དག་པ་ལ་ཞེན་པ་སྟེ། རྒྱུད་ལས། དང་པོ་སྤོས་ཀྱི་གླང་པོ་ཡང་། །དཀར་པོ་སྔོ་བའི་སྐུ་མདོག་ཅན། །འདི་ཡི་ཕྱག་རྒྱ་ཕྱག་གཡས་ན། །དྲི་ཡི་དུང་ནི་རབ་ཏུ་བཀང་། ཞེས་བཤད་པས་སོ། །དཔའ་བར་འགྲོ་བ་དཀར་པོ་གཡས་རལ་གྲི། ནམ་མཁའ་མཛོད་དཀར་སེར། གཡས་པད་མ་ལ་གནས་397

པའི་ཆོས་ཀྱི་མཛོད་དེ། པོ་ཏི་འཛིན་པ། ཡེ་ཤེས་ཏོག་སྔོན་པོ་གཡས་ཡིད་བཞིན་གྱི་ནོར་བུའི་རྒྱལ་མཚན་འཛིན་པའོ། །གཡོན་དཀུར་བརྟེན་ཏེ་ནམ་མཁའ་ཁྱབ་པའི་ནོར་བུ་འཛིན་པ། ནུབ་ཏུ་འོད་དཔག་མེད་དཀར་པོ་གཡས་བདུད་རྩིའི་བུམ་པ་འཛིན་པ། ཟླ་འོད་དཀར་པོ་གཡས་པད་མར་གནས་པའི་ཟླ་ཚེས་འཛིན་པ། བཟང་སྐྱོང་དཀར་དམར་གཡས་རིན་པོ་ཆེ་འབར་བ་བསྣམས་པ།དེ་རྣམས་ཐམས་ཅད་གཡོན་ཁུ་ཚུར་དཀུར་བརྟེན་པའོ། །དྲ་བ་ཅན་གྱི་འོད་དམར་པོ་ཕྱག་གཉིས་རྡོ་རྗེའི་དྲ་བ་འཛིན་པའོ། །བྱང་དུ་རྡོ་རྗེ་སྙིང་པོ་སྔོ་ལ་དཀར་བ་གཡས་ཨུཏྤལའི་སྟེང་ན་རྡོ་རྗེ། གཡོན་དཀུར་བརྟེན་པ། བློ་གྲོས་མི་ཟད་པ་དཀར་པོ་ཕྱག་གཉིས་ཡེ་ཤེས་ཀྱི་བུམ་པ་བསྣམས་པ།སྤོབས་པ་བརྩེགས་པ་དམར་པོ་གཡས་པད་མ་ལ་གནས་པའི་རིན་པོ་ཆེ་བརྩེགས་པ་་་་་་་་བསྣམས་པ། ཀུན་ཏུ་བཟང་པོ་སེར་པོ་གཡས་རིན་པོ་ཆེའི་སྙེ་མ་བསྣམས་པ། དེ་གཉིས་གཡོན་དཀུར་བརྟེན་པའོ། །ཤར་སྒོར་རྡོ་རྗེ་ལྕགས་མྱུ་དཀར་པོ། གཡས་ལྕགས་ཀྱུ།གཡོན་དམིགས་བསལ་མ་གསུངས་ཀྱང་དཀུར་བརྟེན་པའམ་གདན་ལ་བརྟེན་པ། ལྷོ་སྒོར་ཞགས་པ་སེར་པོ། ཕྱག་གཉིས་ནས་ཞགས་པ་འཛིན་པ། ནུབ་སྒོར་ལྕགས་སྒྲོག་དམར་པོ་ལྕགས་སྒྲོག་འཛིན་པ། བྱང་སྒོར་འབེབས་པ་ལྗང་ཁུ་གཡས་དྲིལ་བུ་གཡོན་གདན་ལ་བརྟེན་པའོ། །ཁ་ཅིག་འདི་ལྷ་མོར་འདོད་པ་ནི། མི་འཐད་དེ། དཀྱིལ་ཆོག་གཞུང་ལས་ལྷ་ཕོར་བཤད་པའི་ཕྱིར། ཁ་ཅིག་དམར་པོ་གཙུག་ཏོར་བརྒྱད་རྡོར་དྲིལ། ལྷ་མོ་བརྒྱད་གཡས་བརྐྱང་གཡོན་བསྐུམ་གྱིས་ཕྱེད་ཀྲུང་དུ་འདོད་ཀྱང་།རྩ་བའི་རྒྱུད་ལས། ལྷ་མོ་རྣམས་ཀྱང་སེམས་སྐྱིལ་དུ་བཤད་པས་གཙོ་བོ་རྡོ་རྗེ་སྐྱིལ་ཀྲུང་རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ། ་་་་གཞན་ཐམས་ཅད་སེམས་སྐྱིལ། རིགས་ལྔའི་ཅོད་པན་དང་དར་དཔྱངས་ཀྱིས་དབང་བསྐུར་བ་དང་ལྡན་པ། ཐམས་ཅད་ཀྱང་རིན་པོ་ཆེའི་རྒྱན་གྱིས་398

བརྒྱན་པ།ལྷ་རྫས་ཀྱི་ན་བཟའི་སྟོད་གཡོགས་དང་སྨད་གཡོགས་དང་ལྡན་པ།གཙོ་བོ་ལ་ཉི་མའི་རྒྱབ་བརྟེན། གཞན་རྣམས་ལ་ཟླ་བའི་རྒྱབ་རྟེན་ཅན་ནོ། །དཀྱིལ་འཁོར་གྱི་དབུས་སུ་བདག་ཉིད་ཀྱི་དངོས་པོ་འཁོར་ལོས་བསྒྱུར་བའི་གཟུགས་ཤཱཀྱ་སེང་གེར་བསྒོམ་མོ་ཞེས་གསུངས་པའི་ཕྱིར་གཙོ་བོ་རབ་བྱུང་དུ་འདོད་པ་ནི། མི་འཐད་དོ། །རྒྱུད་ལས་རིགས་ལྔའི་དབང་བསྐུར་དང་། ཡི་གེ་གཉིས་ཀྱིས་གོ་ཆ་བགོ་བ་དང་། རྒྱབ་རྟེན་ཟླ་བ་བསྐྱེད་པའི་སྔགས་གསུངས་པའི་ཕྱིར་སངས་རྒྱས་ལྔའི་ཅོད་པན་དང་དར་དཔྱངས་ཀྱི་དབང་་་་བསྐུར་བ་དང་རྒྱབ་རྟེན་ཉི་ཟླ་ཐོབ་བོ། །དཀྱིལ་འཁོར་གྱི་འོག་གཞི་རྡོ་རྗེའི་་གདན་དུ་བྱིན་གྱིས་རློབས་པའི་སྔགས་གསུངས་པའི་ཕྱིར་སྣ་ཚོགས་རྡོ་རྗེར་ཐོབ་ཅིང་། རྭ་ནི། ཕྱོགས་མདོག་གོ། འཇིག་རྟེན་པའི་ཁོར་ཡུག་ལ་ཤར་དུ་གླང་པོ་ཆེ་དཀར་པོ་མཆེ་བ་དྲུག་ལྡན་གྱི་གདན་ལ་བརྒྱ་བྱིན་གུར་གུམ་གྱི་་་་་་མདོག །འགྱིང་བ་སྟེ། རོལ་བའི་འདུག་སྟངས་ཀྱིས་འདུག་པ། གཡས་རྡོ་རྗེ་འཛིན་པ། གཡོན་ལོགས་ན་ལྷ་མོ་ཤ་ཙི་དང་བཅས་པ། མེར་ར་སྐྱེས་དམར་པོའི་སྟེང་དུ་མེ་ལྷ་དམར་པོ། ལོ་བརྒྱ་ལོན་པའི་ན་ཚོད་ཅན་འོད་འབར་བ་དང་ལྡན་པ། གཡས་ཀྱི་སྤྱི་བླུགས་གཡོན་དབྱུག་པ་ཅན་ལྷོར་མ་ཧེ་སྔོན་པོའི་གདན་ལ་གཤིན་རྗེ་ནག་པོ། གཡས་དབྱུག་པ། རང་དང་འདྲ་བའི་ནག་པོ་དང་འཆི་བདག་གཉིས་གནུར་པ་འདི་གཉིས་གཡས་གྲི་གུག་དང་། གཡོན་རལ་གྲི་འཛིན་པར་འདོད། གཡས་གཡོན་ན་གནས་པའོ། །སྲིན་པོར་ཡི་དྭགས་ཀྱི་གདན་ལ་བདེན་བྲལ་དམར་ནག །འབར་བའི་འོད་དང་ལྡན་པ། གཡས་རལ་399

གྲི། ནུབ་ཏུ་ཆུ་སྲིན་དམར་པོའི་སྟེང་དུ་ཆུ་ལྷ་དཀར་དམར་སྦྲུལ་གྱི་གདེངས་ཀ་བདུན་དང་ལྡན་པ། གཡས་ཞགས་པ། གཡོན་རིན་ཆེན་འཛིན་པ། ཀླུ་དང་ཀླུ་མོའི་འཁོར་དང་བཅས་པའོ། །རླུང་དུ་ཤ་བའི་གདན་ལ་རླུང་ལྷ་ནམ་མཁའི་མདོག གཡས་བ་དན། གཡོན་རྒྱལ་མཚན། བྱང་དུ་རྟ་དཀར་པོའི་གདན་ལ་གནོད་སྦྱིན་གསེར་མདོག །གཡས་རིན་པོ་ཆེའི་སྙེ་མ། གཡོན་རིན་པོ་ཆེའི་སྣོད་འཆང་བ་ཆུང་མ་དང་བཅས་པ། དབང་ལྡན་དུ་ཁྱུ་མཆོག་གི་གདན་ལ་འབྱུང་པོའི་བདག་པོ་ཐལ་མདོག །གཡས་གཉིས་ན་རྩེ་གསུམ་དང་ཨ་མྲ། གཡོན་གཉིས་ན་སྤྱི་བླུགས་དང་རུ་རག་ཤའོ། །ཆུ་ལྷ་དང་རླུང་ལྷའི་བར་དུ།པད་མ་ལ་སའི་ལྷ་མོ་གསེར་མདོག ཕྱག་གཉིས་ཀྱིས་མདུན་དུ་བདུད་རྩིའི་བུམ་པ་འཛིན་པ། དེའི་གཡས་སུ་ནང་ཚངས་འཇམ་པའི་གདན་ལ་ལྷ་མ་ཡིན་དམར་ནག་གོ་ཆ་གྱོན་པ། གཡས་རལ་གྲི། གཡོན་ཕུབ། གཡོན་དུ་ཀླུ་དཀར་པོ་སྦྲུལ་མགོ་བརྒྱད་ཀྱི་གདེངས་ཀ་ཅན། ལག་ན་རིན་པོ་ཆེ་སྣ་ཚོགས་འཛིན་པའོ། །ངུར་པའི་གདན་དབང་ལྡན་དང་བརྒྱ་བྱིན་གྱི་བར་དུ་འདིར་དཀྱིལ་ཆོག་ཏུ་ངུར་པའི་གདན་དུ་བཤད་དེ།དེ་ནི་ངང་སེར་ཡིན།རྣལ་འབྱོར་རྒྱུད་སྐོར་གཞན་་ནས། ངང་པའི་གདན་དུ་བཤད་ལ། དེ་ནི་ངང་སྐྱ་ཡིན་ནོ། །ལ་མཆོག་སྦྱིན་སེར་པོ།གཡས་གླེགས་བམ་དང་ཕྲེང་བ་གཡོན་སྐྱབས་སྦྱིན་དང་སྤྱི་བླུགས། དེའི་གཡས་སུ་རྟ་བདུན་གྱིས་དྲངས་པའི་ཤིང་རྟ་ལ་ཉི་མ་དམར་པོ། གཡས་པད་མའི་སྟེང་ན་ཉི་མའི་དཀྱིལ་འཁོར། གཡོན་དུ་ངང་པའི་སྟེང་དུ་ཟླ་བ་དཀར་པོ། གཡས་ཀུ་མུ་ཏའི་སྟེང་ན་ཟླ་བའི་དཀྱིལ་འཁོར་འཛིན་པའོ། །ཐམས་400

ཅད་ཀྱང་ཞབས་གཡས་པ་སྐྱིལ་ཀྲུང་ལྟ་བུ་ལ་གཡོན་པ་ཅུང་ཟད་བརྐྱང་པའི་རོལ་པའི་སྟབས་ཀྱིས་བཞུགས་པ། ཕྱག་གཡོན་དམིགས་བསལ་མེད་པ་རྣམས་རྡོ་རྗེ་ཁུ་ཚུར་དཀུར་འཇོག་པ། རིན་པོ་ཆེའི་ཅོད་པན་དང་དར་དཔྱངས་ཀྱིས་དབང་བསྐུར་བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ།ན་བཟའ་དང་བཅས་པའོ། །ཁ་ཅིག་ཡོལ་ཆགས།མུ་རན་གསུམ་བྱས་ནས་དང་པོ་ལ་དེ་རྣམས་འབྲི། གཉིས་པ་ལ་འགྲོ་བ་རིགས་བཞི། གསུམ་པ་ལ་རྩིག་པ་རིམ་པ་གསུམ་སྒོ་དང་བཅས་པ་བྱས་ནས། སྒོ་བཞིར་བུད་མེད་དང་། སྦྲུལ་དང་། ཕག་དང་། པད་མ་འབྲི་བ་ནི། གཞུང་གི་དོན་མ་ཡིན་ཏེ། ཁོར་ཡུག་ཕྱི་རོལ་ས་ཡི་ཆར། །དམྱལ་བ་བརྒྱད་པོ་བྲི་བྱ་སྟེ། མནར་མེད་པ་ལ་སོགས་པ་ནི། །མེ་ཡི་ཕྱོགས་སུ་བྲི་བར་བྱ། །བདེན་བྲལ་གྱི་ནི་ཕྱོགས་ཉིད་དུ། །ཡི་དྭགས་འགྲོ་བ་བྲི་བར་བྱ།།རླུང་གི་ཕྱོགས་སུ་བྱོལ་སོང་ནི།།འགྲོ་བ་སྣ་ཚོགས་བྲི་བར་བྱ། །དབང་ལྡན་ཕྱོགས་ཀྱི་ཆ་རུ་ནི། །མི་ཡི་འགྲོ་བ་ཡང་དག་བྲི། །ཞེས་ཕྱི་རོལ་སའི་ཆར་ཞེས་པས་མེ་རིའི་ཕྱི་རོལ་གྱི་གྲ་བཞི་ལ་འགྲོ་བ་རིགས་བཞི་བྲི་བར་གསུངས་ཀྱི། དེའི་ཕྱིར་སྒོ་དང་མཚན་མ་བཞི་ལ་སོགས་པ་དོན་མེད་དོ། །གཉིས་པ་གཞན་ཕལ་ཆེར་སྔར་དང་འདྲ་བ་ལ། པད་མའི་ཕྲེང་བས་ཡོངས་སུ་བསྐོར་བ་དང་། ཁོར་ཡུག་གི་ནང་དུ་ཞེས་གསུངས་པའི་ཕྱིར་པད་མའི་ཁོར་ཡུག་ཡོད་པ།ནང་དུ་ཞེས་པ་ནི།དབུས་སུ་ཞེས་པ་དང་དོན་གཅིག་པས།པད་མ་དང་རྡོ་རྗེའི་ར་བ་གཉིས་ཀྱི་དབུས་སུ་འཇིག་རྟེན་པའི་ཁོར་ཡུག་་་་་་་བྱའོ། །ཕྱོགས་ཚོན་དང་རྩིག་པའི་གསལ་ཁ་མ་གསུངས་ཀྱང་། སྔར་དང་40།

མཐུན་ནོ།།ལྷའི་རྣམ་གཞག་ཕལ་ཆེར་སྔར་དང་འདྲ་བ་ལ།ཁྱད་པར་དུ་ནང་གི་པད་འདབ་ཀྱི་ལྷ་མོ་དང་རིན་པོ་ཆེ་རྣམས་མེད་པ་བསྐལ་བཟང་གི་་་་་་་་་་སེམས་དཔའི་འོད་དཔག་མེད་གཡས་ཅོད་པན་གྱི་སྟེང་དུ་གཡོན་བདུད་་་་་་་རྩིས་གང་བའི་བུམ་པ་འཛིན་པ། དྲ་བ་ཅན་གྱི་འོད་གཡས་རྡོ་རྗེའི་གུར་འཛིན། གཡོན་དཀུར་བརྟེན་པ། ཕྱི་སྒེག་བཞི་ལ་མེར་མེ་ཏོག་མ་དཀར་མོ།སྲིན་པོར་བདུག་སྤོས་མ་ནག་མོ། སྒོ་བ་བཞི་པོ་ཕྱག་གཉིས་ནས་ལག་ཆ་འཛིན་ཅིང་། ཁྱད་པར་ཞགས་པ་སྔོན་པོ། ཐམས་ཅད་ཀྱང་གོས་སྣ་ཚོགས་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞལ་གཅིག་པ་སྤྱན་གཉིས་པ་ཕྱག་གཉིས་པ་སྣ་ཚོགས་པད་ཟླ་ལ་སེམས་སྐྱིལ་གྱིས་བཞུགས་པའོ། །གཙོ་བོ་ལྔ་ལ། གཙོ་བོ་དང་མཚུངས་པའི་རྣམ་སྣང་གིས་རྒྱས་བཏབ་པ། ཤར་དང་ཤར་ལྷོའི་ལྷ་ལ་རྡོ་རྗེ་གཙུག་ཏོར། ལྷོ་དང་ལྷོ་ནུབ་ཀྱི་ལྷ་ལ་རིན་ཆེན་གཙུག་ཏོར།ནུབ་དང་ནུབ་བྱང་གི་ལྷ་ལ་པད་མ་གཙུག་ཏོར།བྱང་དང་བྱང་ཤར་གྱི་ལྷ་ལ་སྣ་ཚོགས་གཙུག་ཏོར་གྱིས་རྒྱས་བཏབ་པའོ། །འཇིག་རྟེན་པའི་ཁོར་ཡུག་ལ་དབང་ལྡན་གྱི་མཚམས་ནས་བརྩམས་ནས་གཡས་བསྐོར་གྱིས་རིམ་པ་བཞིན། ་ དབང་ལྡན་དུ་གླང་གི་སྟེང་དུ་མགྲིན་སྔོན་མདོག་དཀར་པོ།མཆོད་ཕྱིར་ཐོགས་པ་ཅན། ཕྱག་གཡས་གཉིས་ན། རྡོ་རྗེ་དང་མཆོད་སྦྱིན་གྱི་ཕྱག་རྒྱ། གཡོན་གཉིས་ན་རྩེ་གསུམ་དང་རལ་གྲི་འཛིན་པ། དེའི་གཡོན་དུ་མགྲིན་སྔོན་མ་མགྲིན་སྔོན་ལྟ་བུའོ། །བྱ་ཁྱུང་གི་སྟེང་དུ་ཁྱབ་འཇུག་སྒྱུ་མ་ནག་མོ། ཕྱག་གཡས་གཉིས་ན་དབྱུག་ཐོ་དང་རྡོ་རྗེ། གཡོན་གཉིས་ན་མདུང་དང་402

འཁོར་ལོ་འཛིན་པ། གསེར་གྱི་རྡོ་རྗེ་མ་གསེར་མདོག་ཅན། གཞན་ཁྱབ་འཇུག་དང་འདྲའོ། །རྨ་བྱའི་སྟེང་དུ་རྡོ་རྗེ་དྲིལ་བུ་ཞལ་དྲུག་པ་དམར་པོ།གཡས་གཉིས་ན་ཤཏྟ་དང་རྡོ་རྗེ། གཡོན་གཉིས་ན་ཁྱིམ་བྱ་དང་རྡོ་རྗེ་དྲིལ་བུ་འཛིན་པའོ། །རྡོ་རྗེ་གཞོན་ནུ་མ་ནི། རྡོ་རྗེ་དྲིལ་བུ་དང་འདྲའོ། །ངང་བའི་སྟེང་དུ་མི་སྨྲ་རྡོ་རྗེ་སེར་པོ། ཞལ་བཞི་གཡས་གཉིས་ན་རྡོ་རྗེ་དང་བགྲང་ཕྲེང་། གཡོན་གཉིས་ན་དབྱུག་པ་དང་སྤྱི་བླུགས་འཛིན་པའོ། །རྡོ་རྗེ་ཞི་བ་མ་ནི། ཚངས་པ་དང་འདྲའོ། །གླང་པོ་ཆེ་དཀར་པོ་མཆེ་བ་དྲུག་ལྡན་གྱི་སྟེང་དུ་ཟླ་བ་ལ་རྡོ་རྗེ་མཚོན་ཆ་དཀར་པོ། གཡས་རྡོ་རྗེ་རྩེ་ལྔ་བ། གཡོན་རྡོ་རྗེ་རྩེ་གསུམ་དཀུར་བརྟེན་པ། རྡོ་རྗེ་ཁུ་ཚུར་མ་ནི། དེ་དང་འདྲའོ། །རྟ་བདུན་གྱི་ཤིང་རྟ་ལ། རྡོ་རྗེ་འཁྱིལ་བ་ཁྲོ་བོ་དམར་པོ།གཡས་པད་མ། གཡོན་པད་མ་ལ་གནས་པའི་ཉི་མའི་དཀྱིལ་འཁོར་འཛིན་པ། རྡོ་རྗེ་བདུད་རྩི་མ་དེ་དང་འདྲའོ། །ངང་བ་ལ་རྡོ་རྗེ་འོད་དཀར་པོ་ཁྲོ་བོ་གཡས་རྡོ་རྗེ། གཡོན་པདྨའི་སྟེང་ན་ཟླ་བ་འཛིན་པའོ། །རྡོ་རྗེ་མདོག་མ་ནི། དེ་དང་འདྲའོ། །ར་སྐྱེས་ལ་རྡོ་རྗེ་དམར་སེར་ཁྲོ་བོ་གཡས་རྡོ་རྗེ་དམར་པོ་འཛིན་པ། གཡོན་པས་མི་བཟུང་ནས་ཟ་བའི་ཚུལ་ལོ། །རྡོ་རྗེ་སྐེ་རགས་མ་དེ་དང་འདྲའོ། །པད་མ་ལ་རྡོ་རྗེ་ཞི་བ། ཁྲོ་བོ་སེར་པོ་མདའ་གཞུ་འཛིན་པའོ། །རྡོ་རྗེ་ཞི་བ་མ་དེ་དང་འདྲའོ། །སྦལ་བ་ལ་རྡོ་རྗེ་བླ་མ་ཁྲོ་བོ་སེར་པོ་གཡས་བགྲང་ཕྲེང་། གཡོན་སྤྱི་བླུགས་འཛིན་པའོ། །རྡོ་རྗེ་བླ་མ་མ་ནི། དེ་དང་འདྲའོ། །པད་མ་ལ་རྡོ་རྗེ་པ་སངས་དཀར་པོ་ཁྲོ་བོ་དཀར་པོ་གཡས་བགྲང་ཕྲེང་།གཡོན་སྤྱི་བླུགས་འཛིན་པའོ། །403

རྡོ་རྗེ་པ་སངས་མ་ནི།དེ་དང་འདྲའོ།།རུས་སྦལ་ལ་རྡོ་རྗེ་དབྱུག་པ་ཁྲོ་བོ་ནག་པོ་གཡས་རྡོ་རྗེ།།གཡོན་དབྱུག་པའོ། །རྡོ་རྗེ་དབང་ཕྱུག་མཆོག་མ་ནི། དེ་དང་འདྲའོ། །རྡོ་རྗེ་སྒྲ་གཅན་ཁྲོ་བོ་དམར་ནག་གཡས་ཟླ་བ། གཡོན་ཉི་མའོ། །རྡོ་རྗེ་ལྷ་མིན་མ་ནི། དེ་དང་འདྲའོ། །རྡོ་རྗེ་མཇུག་རིང་ཁྲོ་བོ་ནག་པོ་གཡས་རལ་གྲི། གཡོན་སྦྲུལ་ཞགས་འཛིན་པའོ། །རྡོ་རྗེ་གླུ་མ་དེ་དང་འདྲའོ། །གླང་པོ་ཆེ་ལ་རྡོ་རྗེ་གླང་སྣ་དཀར་པོ་གཡས་རྡོ་རྗེ། གཡོན་པས་གཤོལ་འཛིན་པ། རྡོ་རྗེ་འདུལ་བ་མ་དེ་དང་འདྲ་བ་ལས། ཁྱད་པར་ཕྱག་གཡོན་གྱིས་ཁ་ཊྭཱཾ་ག་འཛིན་པའོ། །བྱ་ཀོ་ཀི་ལའི་ཤིང་རྟ་ལ་རྡོ་རྗེ་ཕྲེང་བ་སྤྱན་ལྗང་ཁུ།གཡས་རྡོ་རྗེ་གཡོན་མེ་ཏོག་གི་ཕྲེང་བ་འཛིན་པ། རྡོ་རྗེ་བརྟན་མ་དེ་དང་འདྲ་བ་ལས་ཁྱད་པར་ཕྱག་གཡོན་ཤལྟ། ནེ་ཙོའི་ཤིང་རྟ་ལ་རྡོ་རྗེ་དབང་ཅན་སེར་པོ་གཡས་རྡོ་རྗེ།གཡོན་ཆུ་སྲིན་གྱི་རྒྱལ་མཚན་འཛིན་པ་སྟེ། རྒྱུད་ལས་དཀར་སེར་དུ་བཤད།རྡོ་རྗེ་དབང་ཅན་མ་དེ་དང་འདྲ་བ་ལས་ཁྱད་པར་དམར་པོའོ། །སྦལ་པ་ལ་རྡོ་རྗེ་རྣམ་རྒྱལ་དཀར་པོ་གཡས་རྡོ་རྗེ། གཡོན་རལ་གྲི་འཛིན་པ། རྡོ་རྗེ་གདན་མ་ནི། དེ་དང་འདྲའོ། །མེ་ཏོག་གི་ཤིང་རྟའི་ཁང་བུ་ལ་རྡོ་རྗེ་གཏུན་ཤིང་སེར་པོ་གཡས་རྡོ་རྗེ། གཡོན་གཏུན་ཤིང་འཛིན་པ། རྒྱུད་ལས་དཀར་སེར་དུ་བཤད། རྡོ་རྗེ་ཕོ་ཉ་མོ་ནི། དེ་དང་འདྲ་བ་ལས་ཁྱད་པར་གཡོན་ཁ་ཊྭཱཾ་གའོ། །ར་ལ་རྡོ་རྗེ་མེ་དམར་པོ་གྱེན་དུ་འབར་བའི་འོད་རྩེ་གསུམ་པ་འབར་བ ཕྱག་གཡས་ན་རྡོ་རྗེ་དང་གོ་ཆ། གཡོན་ན་དབྱུག་པ་དང་སྤྱི་བླུགས། འདི་ལ་དེ་ཉིད་སྣང་ཆེན་དུ་གོ་ཆའི་ཚབ་ལ་དགང་གཟར་དུ་བཤད། རྡོ་རྗེ་འབར་མ་དེ་404

དང་འདྲའོ། །མ་ཧེ་ལ་རྡོ་རྗེ་ནག་པོ་གཡས་རྡོ་རྗེ། གཡོན་ལྕགས་ཀྱུའོ། །རོ་ལངས་ལ་རྡོ་རྗེ་ནག་མོ་ནག་མོ། རྡོ་རྗེ་དང་ཁ་ཊྭཱཾ་ག་འཛིན་པའོ། །ཀླུ་ལྷག་པ་དཀར་པོ་སྦྲུལ་མགོ་བརྒྱད་ཀྱི་གདེངས་ཀ་དང་ལྡན་པའི་སྟེང་དུ་རྡོ་རྗེ་ལྕགས་ཀྱུ་སྔོན་པོ་ཕག་ཞལ་ཅན། གཡས་རྡོ་རྗེ། གཡོན་རྡོ་རྗེ་ལྕགས་ཀྱུའོ། །རྡོ་རྗེ་གདོང་མའམ་ནག་མོ་སྔོན་མོ། གཡས་རྡོ་རྗེ། གཡོན་རལ་གྲི་འཛིན་པ། འདི་ལ་རྒྱུད་ནས་རོ་ལངས་ཀྱི་གདན་དུ་བཤད། རྫོགས་ཕྲེང་ནས་མི་ལ་ཞོན་པར་བཞེད་དེ། དེ་ཉིད་སྣང་ཆེན་དང་རྫོགས་ཕྲེང་མཐུན་པར་སྣང་ངོ་། །ཆུ་སྲིན་ལ་རྡོ་རྗེ་ཀླུ་དཀར་པོ་སྦྲུལ་མགོ་བརྒྱད་དང་ལྡན་པ།གཡས་རྡོ་རྗེ།གཡོན་སྦྲུལ་ཞགས།རྡོ་རྗེ་ཆུ་སྲིན་མ་དེ་དང་འདྲ་བ་ལས།ཁྱད་པར་གཡོན་རྡོ་རྗེས་མཚན་པའི་ཆུ་སྲིན་འཛིན་པའོ། །རི་དགས་ལ་རྡོ་རྗེ་རླུང་སྔོན་པོ་གཡས་རྡོ་རྗེ།གཡོན་རླུང་སྒྲིབ་པའི་གོས་འཛིན་པ།རྡོ་རྗེ་ཤུགས་ཅན་མ་དེ་དང་འདྲའོ།།རོ་ལངས་ལ་རྡོ་རྗེ་འཇིགས་བྱེད་སྔོན་པོ་གཡས་རྡོ་རྗེ། གཡོན་དབྱུག་པ། རྡོ་རྗེ་རྣམ་པར་གཅིགས་མ་དེ་འདྲ་བ་ལས། ཁྱད་པར་གཡོན་ཞགས་པའོ། །རྒྱུད་ལས། འཇིགས་བྱེད་ཀྱི་གཡོན་དུ་རྩེ་གསུམ་གསུངས་ཏེ། དེ་ཉིད་སྣང་བ་དང་རྫོགས་ཕྲེང་མཐུན་པར་སྣང་ངོ་། །བྱི་བ་ལ་རྡོ་རྗེ་ལོག་འདྲེན་དཀར་པོ་གླང་པོ་ཆེའི་ཞལ་ཅན།གཡས་གཉིས་ན་རྡོ་རྗེ་དང་དགྲ་སྟ།གཡོན་གཉིས་ན་རྩེ་གསུམ་དང་དབྱུག་པ་ཞེས་འབྱུང་ཡང་། དེ་ཉིད་སྣང་བ་ནས་གླང་པོ་ཆེའི་མཆེ་བ་ཞེས་བཤད་པའི་ཕྱིར་སོ་ཞེས་བསྒྱུར་བ་འགྱུར་ལེགས་པར་མངོན་ནོ།།སྦྲུལ་གྱི་མཆོད་ཕྱིར་ཐོགས་འཆང་བའོ།།བྲ་བ་བྱི་བ་ལ་རྡོ་རྗེ་སྲུལ་མོ་སྔོན་405

མོ་གཡས་རྡོ་རྗེ། གཡོན་ཕྱག་ཤིང་འཛིན་པའོ། །སྡིག་མ་ལྗང་ཁུ་གཡས་རྡོ་རྗེ།གཡོན་རལ་གྲིའི་བྱེ་བྲག་ཕེ་ཊ་ཀ་འཛིན་པའོ། །དཔལ་མོ་སེར་མོ་གཡས་རྡོ་རྗེ།གཡོན་པད་མ་འཛིན་པའོ། །དབྱངས་ཅན་མོ་དཀར་མོ་གཡས་རྡོ་རྗེ། གཡོན་པི་ཝང་འཛིན་པའོ། །སེང་གེའི་སྟེང་དུ་འགོ་དཀའ་མ་ལྗང་ཁུ་གཡས་གཉིས་ན་རྡོ་རྗེ་དང་འཁོར་ལོ། གཡོན་གཉིས་ན་ལྡེ་མེད་དང་རལ་གྲི་འཛིན་པའོ། །མགྲིན་སྔོན་ལ་སོགས་པའི་ལྷ་རྣམས་ཀྱི་ཕྱག་གཡས་པའི་རྡོ་རྗེ་ནི། རྩེ་གསུམ་པ་སྟེ། རྡོ་རྗེ་མཚོན་ཆ་ནི། མ་གཏོགས་སོ། །རྡོ་རྗེ་མཚོན་ཆ་རོལ་པའི་ཀུན་ཏུ་སྤྱོད་པས་གནས་པར་བཤད་པས་གཞན་རྣམས་ཀྱང་དེ་དང་འདྲ་བར་ཤེས་པར་བྱའོ། །ནུབ་ཏུ་རྡོ་རྗེ་ཀླུ་དང་ཉེ་བར་པད་མ་ལ་གནས་པའི་སའི་ལྷ་མོ་སེར་མོ་ཕྱག་གཉིས་བདུད་རྩིས་གང་བའི་བུམ་པ་བསྣམས་པའོ། །ལྷ་མ་ཡིན་རྣམས་ནི། སྐུ་མདོག་སྣ་ཚོགས་གོ་ཆ་སྣ་ཚོགས་པ་བགོས་ནས་རལ་གྲི་འཛིན་པ་རས་བལ་གྱི་་་་་་་་་་གདན་འཇམ་པ་ལ་གནས་པའོ། །ཀླུ་རྣམས་ནི། ནོར་བུ་དང་བཅས་པའི་གདེངས་ཀ་དང་བཙུན་མོ་ཅན་ཐལ་མོ་སྦྱར་བའོ། །ཁོར་ཡུག་གི་ཕྱི་རོལ་ཏུ་མེར་དམྱལ་བ། བདེན་བྲལ་དུ་ཡི་དྭགས། རླུང་དུ་དུད་འགྲོ། དབང་ལྡན་དུ་མིའི་འགྲོ་བ་པ་རྣམས་བྲི་བར་བྱའོ། །གཉིས་པ་ལ་རིགས་སོ་སོ་བའི་དཀྱིལ་འཁོར་དང་། རིགས་བསྡུས་པའི་དཀྱིལ་འཁོར་གཉིས་ལས། དང་པོ་ལ་སྐུའི་རིགས་གཙོ་བོར་གྱུར་པ་གཙུག་ཏོར་བརྒྱད་ཀྱི་དང་། ཐུགས་ཀྱི་རིགས་གཙོ་བོར་གྱུར་པ་ཕྱག་ན་རྡོ་རྗེ་དང་། གསུང་གི་རིགས་གཙོ་བོར་གྱུར་པ་ཚེ་དཔག་མེད་ཀྱི་དཀྱིལ་འཁོར་406

ལས། དང་པོ་ནི། འདི་མན་ཆད་ཀྱི་དཀྱིལ་འཁོར་ཐམས་ཅད་ཀྱི་རྩིག་པ་དང་ཕྱོགས་མཚོན་ནི། འདི་ཉིད་ཀྱི་རྩ་བའི་དཀྱིལ་འཁོར་དང་མཚུངས་པ་ལས།འདིར་ཕྱི་སྔར་དང་འདྲ་བའི་ནང་ལྷ་སྣམ་གྱི་ནང་དུ་འཁོར་ལོ་སེར་པོ་་་་་་་་་་རྩིབས་བརྒྱད་པ་ལྟེ་བ་མུ་ཁྱུད་དང་བཅས་པའི་ལྟེ་བར་ཤཱཀ་ཐུབ་སྔར་དང་་་་འདྲ་བའམ། ཡང་ན་ཕྱག་རྒྱའི་སྐབས་ནས་གཡས་མཆོག་སྦྱིན། གཡོན་སྐྱབས་སྦྱིན་དུ་བཞེད་པ་བཞིན་ནོ། །ཤར་དུ་ཕྱག་ན་རྡོ་རྗེ་དཀར་པོ་གཡས་རྡོ་རྗེ་ཐུགས་སྐར་གཏོད་དེ་འཛིན་ཅིང་། གཡོན་དྲིལ་བུ་དཀུར་སྙེམས་པའི་ཚུལ་གྱིས་འཛིན་པའོ། །འདི་ལ་སྦྱོང་རྒྱུད་སྔ་མའི་འགྲེལ་པ་སྣང་རྒྱན་དུ་རྡོ་རྗེ་གཙུག་ཏོར་ཞེས་འཆད། གཉན་སྟོན་ཚུལ་འབར་ཡང་དེ་བཞིན་བཞེད་དེ།ཕྱག་རྒྱའི་སྐབས་ལ་བལྟས་ན་ཕྱག་ན་རྡོ་རྗེའི་ཕྱག་རྒྱ་ལས་མ་གསུངས་པས་་་་ཕྱག་རྡོར་དུ་རིགས་ཤིང་། རྒྱུད་ལས། ཕྱག་ན་རྡོ་རྗེ་སྟོབས་ཆེན་ནི། །དཔའ་བོ་དེ་ཡི་སྤྱན་སྔར་བྲི། །ཞེས་སོ། །ལྷོར་རྒྱལ་བའི་གཙུག་ཏོར་སྔོན་པོ་རིན་ཆེན་གཙུག་ཏོར་དང་འདྲ་བ། ནུབ་ཏུ་འཁོར་ལོས་བསྒྱུར་བ་སེར་པོ་ཕྱག་གཡས་པའི་གུང་མོའི་རྩེ་མོ་ལ་འཁོར་ལོ་རྩིབས་བརྒྱད་བསྐོར་ཞིང་གཡོན་གདན་་་་་་བརྟེན། བྱང་དུ་རྣམ་པར་རྒྱལ་བ་ལྗང་ཁུ་གཡས་རྡོ་རྗེ། གཡོན་གདན་བརྟེན་ནོ། །མེར་གཟི་བརྗིད་ཕུང་པོ་གཙུག་ཏོར་གཟི་བརྗིད་དང་འདྲའོ། །སྲིན་པོར་རྣམ་པར་འཇོམས་པ་གཙུག་ཏོར་རྒྱལ་མཚན་དང་འདྲའོ།།རླུང་དུ་རྣམ་པར་འཐོར་བ་གཙུག་ཏོར་རྣོན་པོ་དང་འདྲའོ། །དབང་ལྡན་དུ་གཙུག་ཏོར་་གདུགས་དཀར་སྔར་དང་འདྲ་སྟེ། ཕྱག་རྒྱའི་སྐབས་དང་རིགས་འགྲོས་ཀྱིས་407

དཔག་པར་བྱའོ། །ཡང་ན་གཙུག་ཏོར་བདུན་ཀ་སྐུ་མདོག་དམར་སེར། ཕྱག་གཡས་པའི་གུང་མོའི་རྩེ་མོ་ལ་འཁོར་ལོ་རྩིབས་བརྒྱད་པ་བསྐོར་བ། གཡོན་གདན་བརྟེན་ནོ། །མཐའ་མ་ན་རིན་པོ་ཆེ་སྣ་བདུན་གྱིས་བསྐོར་བ། སེང་ཁྲི་དང་སྣ་ཚོགས་པད་ཟླ་ལ་རྡོ་རྗེ་སྐྱིལ་ཀྲུང་གིས་བཞུགས་པར་ནམ་མཁའ་དྲི་་་་མེད་ནས་བཤད་ཅིང་། རྡོ་རྗེ་སྙིང་པོ་རྒྱན་གྱི་རྒྱུད་ལས་ཀྱང་དེ་དང་མཐུན་པར་འབྱུང་ངོ་། །གྲ་བཞིར་བདུག་པ་མ་ལ་སོགས་པ་བཞི། སྒོ་བཞིར་སྒོ་བ་བཞི་སྟེ། གཙུག་ཏོར་གྱི་དཀྱིལ་འཁོར་རོ། །གཉིས་པ་ལ་གཉིས་ཏེ། འཇིག་རྟེན་ལས་འདས་པའི་འཁོར་གྱིས་བསྐོར་བའི་དཀྱིལ་འཁོར་དང་། འཇིག་རྟེན་པའི་འཁོར་གྱིས་བསྐོར་བའི་དཀྱིལ་འཁོར་རོ། །དང་པོ་ནི། སྦྱོང་རྒྱུད་སྔ་མ་དང་ཁྱད་མེད་དོ། །གཉིས་པ་ལ་དྲུག་ལས། རྒྱལ་ཆེན་བཞིས་བསྐོར་བའི་དང་། ཕྱོགས་སྐྱོང་བཅུས་བསྐོར་བའི་དང་། གཟའ་བརྒྱད་རྒྱུ་སྐར་དང་བཅས་པས་བསྐོར་བའི་དང་། ཀླུ་བརྒྱད་ཀྱིས་བསྐོར་བའི་དང་། འཇིགས་བྱེད་མ་མོ་དང་བཅས་པས་བསྐོར་བའི་དང་། ལྷ་ཆེན་བརྒྱད་ཀྱིས་བསྐོར་བའི་དཀྱིལ་འཁོར་རོ། །དང་པོ་སྦྱོང་རྒྱུད་སྔ་མ་དང་ཁྱད་མེད་དོ།། ་གཉིས་པ་ལ་དཀྱིལ་འཁོར་གྱི་ཕྱི་གྲུ་བཞི་སྒོ་བཞི་རྟ་བབས་མེད་པའི་་་་ནང་དུ་གདུང་ཟླུམ་གྱི་ནང་དུ་ཐིག་གདབ་པའི་ལེའུ་ཚེ་དགུར་བྱས་པའི་ལྟེ་་་་བར་སྣ་ཚོགས་པད་མ་ལ་ཕྱག་རྡོར་གཙུག་ཏོར་བརྒྱད་དུ་བཤད་པ་དང་་་་་་་་འདྲའོ། །ཤར་དུ་དབང་པོ།མེར་མེ་ལྷ།ལྷོར་གཤིན་རྗེ།བདེན་བྲལ་དུ་སྲིན་པོ།408

ནུབ་ཏུ་ཆུ་ལྷ། རླུང་དུ་རླུང་ལྷ། བྱང་དུ་གནོད་སྦྱིན། བྱང་ཤར་དུ་དབང་ལྡན།དབུས་སུ་བཅོམ་ལྡན་འདས་ཀྱི་སྤྱན་སྔར་ཉི་མ་དང་ཕག་གཉིས། དེ་རྣམས་ཀྱི་སྐུ་མདོག་ཕྱག་མཚན་ལ་སོགས་སྔར་ཨ་རྒྱའི་ལུགས་སུ་བཤད་པའི་སྐབས་ནས་འབྱུང་བའི་རྡོ་རྗེ་མཚོན་ཆ་དང་།རྡོ་རྗེ་མེ་དང་།རྡོ་རྗེ་ནག་པོ་དང་།རྡོ་རྗེ་གཏུན་ཤིང་དང་། རྡོ་རྗེ་ཀླུ་དང་། རྡོ་རྗེ་རླུང་དང་། རྡོ་རྗེ་འཇིགས་བྱེད་དང་། རྡོ་རྗེ་མགྲིན་སྔོན་དང་། རྡོ་རྗེ་འཁྱིལ་བ་དང་། རྡོ་རྗེ་ལྕགས་ཀྱུ་རྣམས་དེ་དག་གི་གསང་མཚན་ཡིན་པས།དེ་རྣམས་ཀྱི་སྐུ་མདོག་ཕྱག་མཚན་བཞིན་བྲིའོ། །སྒོ་བཞིར་སྒོ་བ་རྡོ་རྗེ་ལྕགས་ཀྱུ་ལ་སོགས་པ་བཞི་སྟེ། ཕྱོགས་སྐྱོང་བཅུའི་དཀྱིལ་འཁོར་རོ།།གསུམ་པ་ལ་ལྷ་སྣམ་གྱི་ནང་དུ་ཕྱོགས་སྐྱོང་གི་དཀྱིལ་འཁོར་དང་འདྲ་བར་བྱས་ལ། དབུས་སུ་པད་ཟླ་ལ་འཇིག་རྟེན་གསུམ་རྒྱལ་སྔོན་པོ། འཇིག་རྟེན་གསུམ་རྒྱལ་གྱི་ཕྱག་རྒྱས་རྡོ་རྗེ་དྲིལ་བུ་བསྣམས་པ། གཡོན་བརྐྱང་གི་སྟབས་ཀྱིས་བཞུགས་པའི་ཁྲོ་བོའོ། །མཐའ་རུ་རྒྱ་མཚོ་ཆེན་པོ་བཞི་བྲི་ཞེས་འབྱུང་སྟེ།གཞན་ཀུན་རིག་དང་འདྲ་བ་ལ།ཀུན་རིག་ཏུ་ཕྱག་རྒྱ་ཆེན་པོ་བཞི་བྲི་ཞེས་པ་དག་པས།ཕྱོགས་བཞིར་རྡོ་རྗེ།རིན་ཆེན།པད་མ།སྣ་ཚོགས་རྡོ་རྗེ་བཞི་བྲིའོ། །ཤར་དུ་རྡོ་རྗེ་པ་སངས། མེར་མིག་དམར་རྡོ་རྗེ་དམར་སེར་འདྲ།ལྷོར་ཕུར་བུ་ནི། རྡོ་རྗེ་བླ་མ། སྲིན་པོར་རྡོ་རྗེ་སྒྲ་གཅན། ནུབ་ཏུ་ཟླ་བ་ནི། རྡོ་རྗེ་འོད།རླུང་དུ་ཉི་མ་ནི།རྡོ་རྗེ་འཁྱིལ་བ།བྱང་དུ་གཟའ་ལྷག་ནི།རྡོ་རྗེ་ཞི་བ།དབང་ལྡན་དུ་སྤེན་པ་ནི། རྡོ་རྗེ་དབྱུག་པ་རྣམས་སྔར་བཤད་པ་བཞིན་ནོ། །409

ལྷ་སྣམ་ལ་ཐ་སྐར་དཀར། པྲ་ཉེ་ལྗང་། སྨིན་དྲུག་ལྗང་སེར། འདི་ཕྲེང་བར་སྔོ་བསངས་སུ་བཤད།སྣར་མ་དམར་སྐྱ།མགོ་ནགལག་དང་།ནབས་སོ་གཉིས།ཆོས་དབྱིངས་གསུངས་དབང་ནས་དཀར་པོར་བཤད། ཕྲེང་བར་སེར་པོར་བཤད། རྒྱལ་ལྗང་། སྐག་དཀར། མཆུ་དཀར། ཕྲེང་བར་སེར་པོར་བཤད། བྲེ་ལྗང་སེར།དབོ་ལྗང་།མེ་བཞི་དཀར། ནག་པ་ལྗང་། ས་རི་དཀར།ཕྲེང་བར་སེར་པོར་བཤད། ས་ག་ནགལྷ་མཚམས་ལྗང་།སྣྲོན་དང་སྣུབས་དཀར།ཕྲེང་བར་སེར་པོར་བཤད། ཆུ་སྟོད་ནག །ཆུ་སྨད་དཀར། གྲོ་ཞུན་དམར་སྐྱ། ཕྲེང་བར་དཀར་སེར་དུ་བཤད། བྱི་བཞིན་ལྗང་། ཕྲེང་བར་འདི་རྒྱུ་སྐར་ཀུན་གྱི་མཇུག་ཏུ་སྟོན། མོན་གྲེ་ནག མོན་གྲུ་སེར། ཁྲུམས་སྟོད་ལྗང་། ཁྲུམས་སྨད་སེར། ནམ་གྲུ་སེར་སྐྱ། ཐམས་ཅད་ཀྱང་སྟོད་གཡོགས་གཡོ་བ་དང་བཅས་པ།བུད་མེད་ཀྱི་གཟུགས་ཅན་ཐལ་མོ་སྦྱར་བ་ཤར་ནས་བརྩམས་ཏེ་ཕྱོགས་རེར་བདུན་བདུན་བྲི་བའོ། །སྒོ་བཞིར་ཁྲོ་བོ་ལྕགས་ཀྱུ་ལ་སོགས་པ་བཞི་སྟེ། འདི་ཡི་སྐུ་མདོག་ཕྱག་མཚན་རྣམས་འདི་ཉིད་ཀྱི་རྒྱུད་དང་། ཕྲེང་བ་དང་། ནམ་མཁའ་དྲི་མེད་བཞིན་བཀོད་པས་ཡིད་བརྟན་དུ་རུང་བར་ཡོད་ཅིང་། སྦྱོང་རྒྱུད་སྔ་མ་ལའང་འདི་བཞིན་རིགས་མོད་ཀྱི།རྒན་པོའི་ལུགས་བཞིན་མ་བྱུང་ན། དག་པོ་ལ་བོད་མི་དགའ་བས་མ་བཀོད་དོ། །གཟའ་བརྒྱད་རྒྱུ་སྐར་དང་བཅས་པའི་དཀྱིལ་འཁོར་རོ།།བཞི་པ་ལ། ཕྱི་སྔ་མ་དང་འདྲ་བའི་ནང་དུ་པད་མ་དཀར་པོ་འདབ་བརྒྱད་ཀྱི་ལྟེ་བར་ཕྱག་རྡོར་ཞི་བ་སྔར་དང་འདྲ་བ་ལས།ཁྱད་པར་སྦྲུལ་མགོ་410

བདུན་གྱི་གདེངས་ཀ་ཅན་ནོ།།འདབ་མ་བརྒྱད་ལ་ཤར་དུ་མཐའ་ཡས། སྲིན་པོར་རིགས་ལྡན། དེ་གཉིས་བྲམ་ཟེ་རིགས་ཡིན་པས་དཀར། ནུབ་ཏུ་ནོར་རྒྱས།རླུང་དུ་དུང་སྐྱོང་།དེ་གཉིས་རྒྱལ་རིགས་ཡིན་པས་དམར།མེར་འཇོག་པོ། དབང་ལྡན་དུ་པད་ཆེན། དེ་གཉིས་རྗེ་རིགས་ཡིན་པས་སེར། ལྷོ་རུ་སྟོབས་ཀྱི་རྒྱུ། བྱང་དུ་པད་མ། དེ་གཉིས་དམངས་རིགས་ནག །ཡང་ན་རྒྱུད་འདི་ཉིད་ནས་ཤར་ནས་བརྩམས་ཏེ་རིམ་པ་བཞིན་དུ་འགོད་པའི་ངེས་པ་མི་སྣང་བས་དཔལ་མཆོག་ནས་འབྱུང་བ་བཞིན། ཤར་དུ་མཐའ་ཡས མེར་རིགས་ལྡན། ལྷོར་ནོར་རྒྱས། བདེན་བྲལ་དུ་དུང་སྐྱོང་། ནུབ་ཏུ་འཇོག་པོ།རླུང་དུ་པད་ཆེན་གྱི་ཚབ་མར་ཆུ་བདག།བྱང་དུ་སྟོབས་ཀྱི་རྒྱུ།དབང་ལྡན་དུ་པད་མ། ཐམས་ཅད་ཀྱང་གཡས་རྡོ་རྗེ་རྩེ་གསུམ། གཡོན་སྦྲུལ་ཞགས་འཛིན་པར་བཤད་པ་བཞིན་བྱས་ནའང་ཤིན་ཏུ་ལེགས་སོ། །ཐམས་ཅད་ཀྱང་སྦྲུལ་མགོ་བདུན་གྱི་གདེངས་ཀ་ཅན་ནོ། །རང་དང་འདྲ་བའི་ཆུང་མས་མགུལ་ནས་འཁྱུད་པ།སྨད་སྦྲུལ་མཇུག་ཏུ་འདུག་པ་པད་མའི་གདན་ལ་བཞུགས་པ་སྟེ།ཀླུ་བརྒྱད་ཀྱི་དཀྱིལ་འཁོར་རོ།། ་ལྔ་པ་ལ་དཀྱིལ་འཁོར་གྱི་ནང་འཁོར་ལོ་རྩིབས་བརྒྱད་ལྟེ་བ་མུ་ཁྱུད་་་་དང་བཅས་པའི་ལྟེ་བར་ཁྲོ་བོ་འཇིག་རྟེན་གསུམ་རྒྱལ་ཞལ་གཅིག་ཕྱག་་་་་་་་་གཉིས་པའམ། ཞལ་བཞི་ཕྱག་བརྒྱད་པ། ཞབས་གཡས་བསྐུམ་པས་ཨུ་མ་དང་། གཡོན་བརྐྱང་བས་དབང་ཕྱུག་མནན་པ་བྲི། དེའི་འཁོར་བརྒྱད་སྒོ་བ་དང་བཅས་པ་རྣམས་ནི། སྦྱོང་རྒྱུད་སྔ་མར་བཤད་པ་དང་འདྲའོ། །ཡང་ན་རྒྱུ་411

མཛད་སྔར་དང་འདྲ་བའི་ཞབས་དྲུང་དུ། འཇིགས་བྱེད་ཆེན་པོ་ཕྱག་བཞི་པ། ཕྱག་དང་པོ་གཉིས་རྩེ་གསུམ་དང་ཐོད་པ། འོག་མ་གཉིས་ཀྱིས་གླང་པོ་ཆེའི་པགས་པ་འཛིན་པ།རྩིབས་རྣམས་ལ་ཤར་དུ་ནག་པོ་ཆེན་པོ་དང་། དྲག་མོ་མདུང་རྩེ་གསུམ་འཛིན་པ། ལྷོར་དགའ་བྱེད་དབང་རྒྱུག་རྫ་རྔ་བརྡུང་བ། ཚངས་མ་བགྲང་ཕྲེང་། ནུབ་ཏུ་དྲིལ་ཆེན་དྲིལ་བུ། ཁྱབ་འཇུག་མ་འཁོར་ལོ། བྱང་དུ་གར་གྱི་དབང་རྒྱུག་མ་དང་གཞོན་ནུ་མ་དྲིལ་བུ།ཤར་ལྷོར་ཐོད་པ་བཟང་པོ་ཐོད་པ། དག་མོ་བྲི། ལྷོ་ནུབ་ཏུ་གཏུམ་པའི་དབང་ཇིག་རྩེ་གསུམ་དང་། རལ་གྲི་དང་། ཁ་ཊྭཱཾ་ག་དང་། ཐོད་པ། ནག་མོ་ཆེན་མོ་ཆུ་གྲི། ནུབ་བྱང་དུ་ཁ་ཊྭཱཾ་ག་དང་། ཐོད་པ། ཟ་བ་མོ་མཆེ་བ། བྱང་ཤར་དུ་བ་ལང་རྣ་བའི་དབང་རྒྱུག་རྩེ་གསུམ། སྲིང་མོ་ཁ་ཏཱ་གའོ། །འཇིག་བྱེད་རྒྱལ་པོ་ཁྲོས་པའི་རྣམ་པ། མ་མོ་བརྒྱད་པོ་ལུས་མ་བསྒྱུར་བར་ཡིད་ཁྲོས་པའི་རྣམ་པ། ཁ་དོག་ནག་པོའོ། །བཞུགས་སྟངས་མ་གསུངས་ཀྱང་། གཡོན་བརྐྱང་དུ་དོན་གྱིས་ཐོབ་བོ། །གཉན་སྟོན་ཚུལ་འབར་གྱི་བཞེད་པ་སྟེ།འཇིགས་བྱེད་བརྒྱད་ཀྱི་དཀྱིལ་འཁོར་རོ། །དེ་འཇིགས་བྱེད་བརྒྱད་ཀྱི་དཀྱིལ་འཁོར་རོ། །དྲུག་པ་ལ། དཀྱིལ་འཁོར་ནང་འཁོར་ལོ་རྩིབས་བཞི་ལྟེ་བ་མུ་ཁྱུད་དང་བཅས་པ་ལ་འཇིག་རྟེན་གསུམ་རྒྱལ་སྔར་དང་འདྲ། མདུན་དུ་དབང་ཕྱུག་རྡོ་རྗེ་མགྲིན་སྔོན་བཞིན།ལྷོ་རུ་དབང་པོ་རྡོ་རྗེ་མཚོན་ཆ་བཞིན། ནུབ་ཏུ་ཚངས་པ་མི་སྨྲ་རྡོ་རྗེ་བཞིན། བྱང་དུ་ཁྱབ་འཇུག་རྒྱུ་མ་རྡོ་རྗེ་བཞིན། དེ་རྣམས་རང་རང་གི་ཆུང་མ་སྔར་བཤད་པ་དང་འདྲའོ། །ཕྱི་རོལ་དཀྱིལ་འཁོར་དུ་ནི་གཞག །སྟོབས་བཟང་ལ་སོགས་མཐུ་ཆེན་ཡང་། །ཞེས་པའི་དོན་སྣང་བརྒྱན་ནས། དཀྱིལ་འཁོར་གྱི་ཕྱི་རུ་དབང་ལྡན་ནས་བརྩམས་ནས་412 ་

འགོད་པར་འདོད་ཀྱང་། ནང་གི་འཁོར་ལོའི་ཕྱིར་རིགས་ཏེ། སྟོབས་བཟང་ནི། རྡོ་རྗེ་གླང་སྣ། ཚོགས་བདག་ཕྲེང་བ་བཞིན།།སྒྲིང་གི་རི་ཏི་ནི། རྡོ་རྗེ་རྣམ་རྒྱལ་བཞིན། གཞོན་ནུ་སྨིན་དྲུག་ནི། རྡོ་རྗེ་དྲིལ་བུ་ཡིན་ཏེ། དེ་དག་དེའི་གསང་མཚན་ཡིན་པའི་ཕྱིར། དེ་རྣམས་ཀྱང་རང་གི་ཆུང་མ་དང་བཅས་པ་སྔར་བཤད་པ་བཞིན་དུ་བྲིའོ། །ཁ་ཅིག་ལྕེ་་སྐྱ་པ་སོགས། ནང་དུ་ལྷ་བརྒྱད་བཀོད་ནས་སྟོབས་བཟང་ལ་སོགས་པ་བརྒྱད་ལ་མ་གཏོགས་པར་གྲར་་་་་་་་་་འགོད་པར་བཞེད་དེ། འགོད་པའི་སྔགས་བརྒྱད་ལས་མ་གསུངས་པའི་ཕྱིར་བརྒྱད་ཉིད་དུ་རིགས་སོ། །སྒོ་བཞིར་ཁྲོ་བོ་རྡོ་རྗེ་ལྕགས་ཀྱུ་ལ་སོགས་པ་བཞི་སྟེ།ལྷ་ཆེན་བརྒྱད་ཀྱི་དཀྱིལ་འཁོར་རོ།།བདུན་པ་ལ། དཀྱིལ་འཁོར་ཕྱི་གྲུ་བཞི་སྒོ་བཞི་རྟ་བབས་དང་བཅས་པ། ནང་འཁོར་ལོ་རྩིབས་བཞི་ལྟེ་བ་མུ་ཁྱུད་དང་བཅས་པ་སེར་པོའི་ལྟེ་བར་སྣ་ཚོགས་པད་ཟླ་ལ་ཚེ་དཔག་མེད་དམར་པོ། མཉམ་གཞག་གིས་བུམ་པ་བསྣམས་པ། རྡོ་རྗེའི་སྐྱིལ་ཀྲུང་ཅན་ནོ། །དེའི་མདུན་དུ་ཕྱག་རྡོར་དཀར་པོ་སྔར་དང་འདྲ་བ། གཡས་སུ་ནམ་མཁའི་སྙིང་པོ་སྔོན་པོ། གཡས་ཐུགས་ཀུར་རྡོ་རྗེ་རིན་པོ་ཆེ་གཏོད་པའི་ཚུལ་གྱིས་འཛིན་པ། གཡོན་རིན་ཆེན་དྲིལ་བུ་སྙེམས་པའི་ཚུལ་གྱིས་འཛིན་པ། རྒྱབ་ཏུ་སྤྱན་རས་གཟིགས་དཀར་དམར།གཡོན་རྡོ་རྗེ་པད་མའི་རྩ་བ་སྙེམས་ཚུལ་གྱིས་འཛིན་ཅིང་། གཡས་དེ་ཐུགས་ཀུར་ཁ་འབྱེད་པ། གཡོན་དུ་རྡོ་རྗེ་ཁྲོ་བོ་འདི་རྡོ་རྗེ་ལས་དང་འདྲ་བར་བཞེད་པ་མང་ཡང་། རྡོ་རྗེ་གནོད་སྦྱིན་ཡིན་པས་ནག་པོ་ཁྲོས་པ་ཕྱག་གཉིས་རྡོ་རྗེའི་413

མཆེ་བ་ཁ་འགྲམ་དུ་འཛིན་པའོ། །མཆོད་པའི་དང་པོ་ཅན་སྒོ་སྐྱོང་ཐམས་ཅད་ཉིད་ཀྱང་ངོ་ཞེས་གསུངས་པས། ཕྱི་སྒེག་ནང་སྒེག་སྒོ་བ་དང་བཅས་པ་རྩ་བའི་དཀྱིལ་འཁོར་བཞིན་ལ་འོད་ཀྱི་དཀྱིལ་འཁོར་ལ་རང་རང་གི་སྔགས་རྣམས་བྲིའོ། །ཁ་ཅིག གཉན་སྟོན་སོགས། བསྐལ་བཟང་ཡང་འབྲི་བར་འདོད་དོ།།ཚེ་དཔག་མེད་ཀྱི་དཀྱིལ་འཁོར་རོ།།གཉིས་པ་ལ་དཀྱིལ་འཁོར་སྔ་མ་བཞིན་བྲིས་ལ་ཞེས་གསུངས་པས།དཀྱིལ་འཁོར་གྱི་ནང་གི་དབུས་སུ་ཚངས་ཐིག་ནས་ཆ་ཕྲན་གཅིག་ལ་འཁོར་ལོའི་ལྟེ་བ། གཉིས་ལ་རྩིབས། གཅིག་ལ་མུ་ཁྱུད་བྱས་པའི་འཁོར་ལོ་རྩིབས་བཞི་ཕྱོགས་མདོག་ཅན། ལྷག་མ་རྣམས་སྣམ་བུ་ཆ་མཉམ་པ་དགུར་བྱས་ལ།དབུས་སུ་རྡོ་རྗེ་བྲི་བར་བྱ། ཞེས་པ་ནི། རིགས་གསུམ་ག་བྱང་ཆུབ་ཀྱི་སེམས་སུ་འདུས་པའི་དོན། དང་པོའི་རྡོ་རྗེ་བྲི་བའོ། །ཡང་ན་རྡོ་རྗེ་སེམས་དཔའ་འམ། ཀུན་ཏུ་བཟང་མོ་བདེ་བ་ཆེ། ཞེས་པ་ནི། སྐུ་བྲི་བའི་འདམ་ག་སྟོན་པ་སྟེ། ཐུགས་ཀྱི་རིགས་སྒྲུབ་ན། རྡོ་རྗེ་སེམས་དཔའ་སྟེ། ཁྲོ་བོ་འཇིག་རྟེན་གསུམ་རྒྱལ་སྔར་བསྟན་པ་ལྟར་བྲིའོ། །སྐུའི་རིགས་སྒྲུབ་ན། ཀུན་ཏུ་བཟང་པོ་སྟེ། རྡོ་རྗེ་སེམས་དཔའ་དཀར་པོ་དོར་དྲིལ་འཛིན་པ་བྲི། གསུང་གི་རིགས་སྒྲུབ་ན། དཔལ་མཆོག་རྡོ་རྗེ་སེམས་དཔའ་བདེ་བ་ཆེན་པོའི་དཀྱིལ་འཁོར་ནས་བཤད་པ་ལྟ་བུའི་རྡོ་རྗེ་སེམས་དཔའ་འམ་བདེ་བ་ཆེན་པོ་སྐུ་མདོག་་་་་་་དཀར་དམར་ཕྱག་གཡས་ཐུགས་ཀུར་དང་པོའི་རྡོ་རྗེ་གཏོད་པའི་ཚུལ་གྱིས་འཛིན་པ། གཡོན་དང་པོའི་རྡོ་རྗེས་ཡུ་བ་བྱས་པའི་དྲིལ་བུ་སྙེམས་པའི་ཚུལ་414

དུ་འཛིན་པ། འོད་དམར་པོ་འབར་བའི་རྒྱབ་རྟེན་ཅན་ནོ། །རིགས་གསུམ་ག་བསྡུས་ནས་སྒྲུབ་ན། གསུམ་ག་བྲི་སྟེ། དབུས་སུ་ཀུན་ཏུ་བཟང་པོ། གཡས་སུ་བདེ་བ་ཆེན་པོ། གཡོན་དུ་རྡོ་རྗེ་སེམས་དཔའ་འོ།།དེའི་རྩིབས་བཞི་ལ་འཁོར་ལོས་བསྒྱུར་བ་རྡོ་རྗེ་སེམས་དཔའ། རིན་ཆེན་ཆོས་ལས་བཞི་རྡོ་རྗེ་དབྱིངས་བཞིན་དུ་བྲིའོ། །དེའི་ཕྱིའི་སྣམ་བུ་དང་པོ་ལ།ཤར་དུ་མི་བསྐྱོད་པ།ལྷོར་རིན་འབྱུང་། ནུབ་ཏུ་འོད་དཔག་མེད།བྱང་དུ་དོན་གྲུབ་བོ། །སྣམ་བུ་གཉིས་པ་ལ་རྡོ་རྗེ་སེམས་དཔའ་ལ་སོགས་པ་བཅུ་དྲུག་སྟེ། དེ་གཉིས་རྡོ་རྗེ་དབྱིངས་བཞིན་དུ་བྲིའོ། །གསུམ་པ་ལ་བྱམས་པ་སོགས་བསྐལ་བཟང་བཅུ་དྲུག་འདི་གཉིས་ཀྱི་རྩ་དཀྱིལ་བཞིན་དུ་བྲིའོ། །བཞི་པ་ལ་ཉན་ཐོས་བཅུ་དྲུག་དང་ཐུབ་པ་སྟེ། རང་སངས་རྒྱས་བཅུ་གཉིས་ཀུན་རིག་བཞིན་དུ་བྲིའོ། །ལྔ་པ་ལ་ལྷ་ཆེན་བརྒྱད་ཆུང་མ་དང་བཅས་པ། བུ་དང་བཅས་པ། དྲུག་པ་ལ་གཟའ་བརྒྱད་རྒྱུ་སྐར་དང་བཅས་པ། བདུན་པ་ལ་རྒྱལ་ཆེན་བཞི། བརྒྱད་པ་ལ་ཕྱོགས་སྐྱོང་བཅུ། དགུ་པ་ལ་དམྱལ་བ་ལ་སོགས་ཞེས་པས། དམྱལ་བ། ཡི་དྭགས། དུད་འགྲོ། མི་རྣམས་སྔར་བཤད་པའི་ཕྱོགས་སུ་བྲི་ཞིང་། ཀླུ་ལ་སོགས་པ་དུད་འགྲོའི་དཔེ། ཞེས་པས། སྦྲུལ། ཕག བྱ། རྩངས་པའམ། འགའ་ཞིག་ནས་བུད་མེད་དུ་བཤད་པའང་ཡོད་པས་དེ་དག་བྲིའོ། །སྒོར་བ་སྒོ་བཞིའོ། །དེ་རྣམས་ཀྱི་སྐུ་མདོག་ཕྱག་མཚན་གོང་དུ་བསྟན་པ་བཞིན་ནོ།།ཤཱཀ་ཐུབ་དང་། ཚེ་དཔག་མེད་དང་། མི་བསྐྱོད་པ་ལ་སོགས་པ་བཞི་ལ་ཉི་མའི་རྒྱབ་རྟེན། རྡོ་རྗེ་རིན་པོ་ཆེའི་ཅོད་པན་གྱིས་དབང་བསྐུར་བ། གཞན་ཞི་བ་415

དམིགས་བསལ་མེད་པ་རྣམས་སེམས་སྐྱིལ། ཟླ་བའི་རྒྱབ་རྟེན། སངས་རྒྱས་ལྔའི་ཅོད་པན། གདན་དམིགས་བསལ་མེད་པ་རྣམས་པད་ཟླ། ཁྲོ་བོ་རྣམས་རིགས་ལྔ་དང་། རྡོ་རྗེ་ཕྲེང་བའི་དབང་བསྐུར་དང་། གཡོན་བརྐྱང་། འཇིག་རྟེན་པ་འདི་རྣམས་སྔར་བཞིན་ནོ། །ཐམས་ཅད་ཀྱང་རིན་པོ་ཆེའི་རྒྱན་དང་།ལྷ་རྫས་ཀྱི་ན་བཟའ་དང་། དར་དཔྱངས་ཀྱི་དབང་བསྐུར་བ་དང་ལྡན་པ་སྟེ།རིགས་བསྡུས་པའི་དཀྱིལ་འཁོར་རོ།། ་འདི་ལ་སྐབས་སྐབས་ན་རྒྱུད་་ཡིན་མིན་ཐེ་ཚོམ་གྱི་གཞི་འགའ་རེ་སྣང་མོད་ཀྱི། འོན་ཀྱང་དཀྱིལ་འཁོར་བཅུ་པོ་སྟོན་པའི་གཞུང་འདི་རྣམས་ཀུན་རིག་གི་སྦྱོང་རྒྱུད་དང་ཁྱད་མི་སྣང་བས་དོན་ལ་རྟོན་པ་ལ་བརྟེན་ནས་་་་་་་་་་བཀོད་པའོ།།འདི་ཡི་དགེ་བ་རྣམ་དག་ཚ་ཟེར་གྱིས། འགྲོ་རྣམས་རྨོངས་པའི་མ་རིག་མུན་བསལ་ཏེ། །ངན་འགྲོའི་སྡུག་བསྔལ་ཆུ་སྲིན་གདུག་པའི་གནས། །སྲིད་པའི་རྒྱ་མཚོ་མྱུར་དུ་སྐེམ་པར་ཤོག །རྣལ་འབྱོར་གྱི་རྒྱུད་ཀྱི་དཀྱིལ་འཁོར་རྣམ་པར་གཞག་པ་བསྟན་པའི་རབ་ཏུ་བྱེད་པ། དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་བ་ལས། སྟོང་རྒྱུད་བརྟག་པ་ཕྱོགས་གཅིག་པའི་དཀྱིལ་འཁོར་གྱི་རྣམ་པར་བཞག་པ་སྟེ།ལེའུ་བདུན་པའོ། ། ་416

ག་། །རྡོ་རྗེ་སྙིང་པོ་རྒྱན་གྱི་རྒྱུད་ཀྱི་དཀྱིལ་འཁོར་གྱི་རྣམ་གཞག་བཞུགས་སོ། །ཆོས་དབྱིངས་མི་འགྱུར་རྡོ་རྗེ་ཉིད། །ཐོག་མཐའ་མེད་པའི་བྱང་ཆུབ་སེམས། །སངས་རྒྱས་སྙིང་པོ་རྒྱན་གྱུར་པར།།བཏུད་ནས་དེ་ཡི་དཀྱིལ་འཁོར་བཤད། །འདིར་ལྷའི་བཀོད་པ་རྡོ་རྗེ་དབྱིངས་ཀྱི་དུམ་བུ་དང་ཆ་མཐུན་ཞིང་།གཙོ་ཆེར་དཔལ་མཆོག་གི་བཤད་རྒྱུད་དུ་གྱུར་པ་རྡོ་རྗེ་སྙིང་པོ་རྒྱན་གྱི་རྒྱུད་ལ་དཀྱིལ་འཁོར་སུམ་ཅུ་སོ་བདུན་ལས། དང་པོ་ཆོས་ཀྱི་དབྱིངས་ཀྱི་རྡོ་རྗེ་ཆེན་པོ་སྙིང་པོའི་རྒྱན་དེ་བཞིན་གཤེགས་པ་ཐམས་ཅད་ཀྱི་གསང་བའི་་་་་་་་་དཀྱིལ་འཁོར་ཆེན་པོ་ནི། གྲུ་བཞི་པ་ལ་སྒོ་བཞི་པ། །རྟ་བབས་བཞི་ནི་རྣམ་པར་མཛེས། །ཐིག་བཞི་དང་ནི་ཡང་དག་ལྡན། །དར་དང་མེ་ཏོག་ཆུན་པོས་སྤྲས། །གྲ་ཡི་ཆ་རྣམས་ཐམས་ཅད་དང་། །སྒོ་ཁྱུད་ཀྱི་ནི་མཚམས་རྣམས་སུ། །རྡོ་རྗེ་རིན་ཆེན་རྣམས་ཀྱིས་སྤྲས། །རྡོ་རྗེའི་ཐིག་རྣམས་ཀྱིས་སྤྲས་པའི། །ཕྱི་རོལ་དཀྱིལ་འཁོར་ཇིག་གདབ་བྱ། །ཞེས་གསུངས་པས། སྙིང་པོའི་དཀྱིལ་འཁོར་ལ་ལྟོས་ནས་ཕྱིའི་དཀྱིལ་འཁོར་ཏེ། དབང་ཆེན་གྱི་དཀྱིལ་འཁོར་གྲུ་བཞི་པ་རྟ་བབས་བཞི་དང་ལྡན་པར་ཐིག་གདབ་སྟེ། ཚིག་དོན་ཕལ་ཆེར་རྡོ་རྗེ་དབྱིངས་དང་འདྲའོ།།དེའི་ཡང་ཕྱི་རོལ་དུ་བྱ་བ།།དཀྱིལ་འཁོར་བདུད་རྩི་ཡི་ནི་འོད། །ཁྱད་པར་ཇི་ལྟ་བ་བཞིན་དུ། ་།སྔགས་པས་ཀུན་ནས་ཡོངས་417

བསྐོར་བྱ། །དེ་ལྟར་རྣམ་བཞིའི་རྣམ་པ་དང་། །ཇི་སྲིད་གྲོང་ནི་རྣམ་པ་བདུན། །སྦྱོར་བ་བདུན་དང་ཡང་དག་ལྡན། །དར་དང་མེ་ཏོག་ཕྲེང་བས་བརྒྱན།།སྒོ་དང་སྒོ་ཁྱུད་རིན་ཆེན་ནི།།ཡང་དག་མཐོ་བ་ལེགས་པར་གནས། །ཞེས་གསུངས་ཏེ་དབང་ཆེན་གྱི་དཀྱིལ་འཁོར་དེའི་ཕྱི་རོལ་དུ་དེའི་ཉིས་་་་་་་་་འགྱུར་གྱི་ཆུའི་དཀྱིལ་འཁོར་ཟླུམ་པོའོ། །དེའི་ཕྱི་རུ་དེའི་ཉིས་འགྱུར་གྱི་མེའི་དཀྱིལ་འཁོར་གྲུ་གསུམ།དེའི་ཕྱི་རུ་དེའི་ཉིས་འགྱུར་གྱི་རླུང་གི་དཀྱིལ་འཁོར་ཟླ་ཕྱེད་ཀྱི་རྣམ་པ། དེའི་ཕྱི་རུ་སྔ་མ་སྔ་མའི་ཉིས་འགྱུར་ཉིས་འགྱུར་གྱི་ཚད་ཀྱི་དཀྱིལ་འཁོར་གྲུ་བཞི་པ་སྒོ་བཞི་པ་གསུམ་སྟེ། དེ་ལྟར་འབྱུང་བཞིའི་རྣམ་པའི་དཀྱིལ་འཁོར་གྲུ་བཞི་པ་གསུམ་སྟེ། དེ་ལྟར་དཀྱིལ་འཁོར་བདུན་ཀ་ཡང་དར་དང་མེ་ཏོག་གི་ཕྲེང་བ་ལ་སོགས་པའི་རྒྱན་གྱིས་བརྒྱན་པ། སྒོ་དང་སྒོ་ཁྱུད་ལ་སོགས་པ་དང་ལྡན་པ། སྒོ་དང་སྒོ་ཁྱུད་ཀྱི་མཚམས་སུ་རྡོ་རྗེ་རིན་པོ་ཆེས་སྤྲས་པ་སྟེ། ཟླུམ་པོ་ལ་ནི་འོག་ཏུ་ཆུ་ལྷའི་དཀྱིལ་འཁོར་གྱི་སྐབས་ནས་སྒོ་བཤད་ཅིང་། གྲུ་གསུམ་དང་ཟླ་གམ་ལ་སྒོ་ཡོད་པར་གྲུབ་སྟེ།ཟླ་གམ་ལ་རྒྱུད་ནས་སྒོ་སྐྱོང་བཤད་པའི་ཕྱིར། ཕྱིའི་དཀྱིལ་འཁོར་གྲུ་བཞི་གསུམ་ནི། རྒྱུད་ལས། དེ་ལྟ་བུའི་གྲུ་བཞི་པ་ལ་སྒོ་བཞི་པའི་དཀྱིལ་འཁོར་ཆེན་པོ་ཞེས་པའི་འགྲེལ་པར། དབང་ཆེན་གྱི་དཀྱིལ་འཁོར་དང་འདྲ་བར་བཤད་པས་སྒོ་རྟ་བབས་དང་བཅས་པར་མངོན་ནོ། །དེ་ཡི་གྲོང་གི་ནང་དུ་ནི། རབ་ཞུགས་འཁོར་ལོ་འདྲ་བ་རུ། །རྡོ་རྗེའི་ཐིག་གིས་ཡོངས་སུ་བསྐོར། །ཀ་བ་བརྒྱད་ཀྱིས་ཉེ་བར་མཛེས། །རྡོ་རྗེ་ཀ་བདུན་གནས་རྣམས་སུ། །དཀྱིལ་འཁོར་ལྔ་ཡིས་418

བརྒྱན་པས་སོ། །དེ་ལྟར་འཁོར་ལོ་རྣམ་པ་གཉིས། ཞེས་པ་ནི།དབང་ཆེན་གྱི་དཀྱིལ་འཁོར་ནང་དུ་ཞུགས་ནས་དེའི་ཕྱེད་ཀྱི་ཚད་ཀྱི་སྙིང་པོའི་དཀྱིལ་་་་་་་་་འཁོར་གྱི་ཐིག་བཏབ་སྟེ། འཁོར་ལོ་འདྲ་བར་ཞེས་པ་ལ། འགྲེལ་པ་ནས་གྲུ་བཞི་དང་ཟླུམ་པོའོ་ཞེས་འདམ་ག་གཉིས་གསུངས་ཀྱང་། སྒོ་མི་བཞེད་པའི་ལུགས་ལ་སྐུམ་པོ་བདེ་སྟེ། ཆ་ཕྲན་གཅིག་པའི་རྡོ་རྗེའི་ཐིག་སྐུམ་པོ་གསུམ་བཏབ་པའི་ཕྱི་མ་ལ་འཁོར་ལོའི་ཕྲེང་བ་དང་ནང་མ་ལ་རྡོ་རྗེའི་ཕྲེང་བས་་་་་་བསྐོར་བའི་འཁོར་ལོ་སྟེ། ར་བ་སྐུམ་པོ་གཉིས་ཀྱི་ནང་དུ་ཐིག་བཞི་བཏབ་པའི་ལེ་ཚེ་དགུར་བྱས་པའི་ཀ་བ་བརྒྱད་ལ་རྡོ་རྗེས་མཚན་པ། ཀ་བའི་མདུན་དུ་ཕྱོགས་བཞི་དབུས་དང་སྔར་དཀྱིལ་འཁོར་སྐུམ་པོ་ལྔས་བརྒྱན་པའོ།།ནང་གི་དཀྱིལ་འཁོར་དང་མཚུངས་པ། །ཚད་མཛེས་པ་ཡི་སྙིང་པོ་ཆེ། །རྡོ་རྗེ་འཁོར་ལོས་རྣམ་པར་བརྒྱན། །ཞེས་པ་ནང་དབང་ཆེན་གྱི་དཀྱིལ་འཁོར་ལ་ཚད་དང་ལྡན་ཞིང་མཛེས་པའི་སྙིང་པོ་ཆེན་པོ་རྡོ་རྗེ་འཁོར་ལོས་རྣམ་པར་་་་བརྒྱན་དང་མཚུངས་པར་ཆུ་ལྷའི་དཀྱིལ་འཁོར་ལ་སོགས་པ་གཞན་རྣམས་་་་ཀྱང་དེས་བརྒྱན་པའོ། །གྲུ་བཞི་པ་དང་ཟླུམ་པོ་ཉིད། །གྲུ་གསུམ་རྣམ་པར་ཡན་ལག་འབྱུང་། །ཟླ་བྱེད་རྣམ་པ་དང་མཚུངས་པ།དཀྱིལ་འཁོར་རྣམ་བཞི་རྣམ་པ་དང་། སླར་ཡང་ཞེས་པ་ནི། སྔར་གྱི་དེ་ལྟར་རྣམ་བཞིའི་རྣམ་པ་དང་། ཞེས་པ་རྒྱས་པར་བཤད་པ་ཡིན་ལ། སླར་ཡང་གིས། དཀྱིལ་འཁོར་ཕྱི་མ་གསུམ་བསྟན་ནོ། །རྡོ་རྗེ་སློབ་དཔོན་ཡང་དག་འབྱུང་། །ཤེས་རབ་ཆེན་པོས་རབ་བརྟག་བྱ། །དབུས་ཀྱི་དཀྱིལ་འཁོར་དབུས་སུ་ནི། །པད་མ་ཆེན་པོ་419

འདབ་བརྒྱད་པ། །པད་མ་རཱ་གའི་འོད་མཚུངས་མ། །སངས་རྒྱས་གཟུགས་བརྙན་གཞག་པར་བྱ། །དཀྱིལ་འཁོར་གྱི་ནི་དབུས་ཉིད་དུ། །སངས་རྒྱས་ཐམས་ཅད་བསྡུས་པའོ། །ཞེས་པས་དབུས་ཀྱི་ལེ་ཚེ་ལ་པད་མ་དམར་པོ་འདབ་བརྒྱད་ཀྱི་ལྟེ་བར་སེང་གེའི་ཁྲི་འདིར་དངོས་སུ་མ་བཤད་ཀྱང་།བསྒོམ་དོན་གྱི་སྐབས་ནས་པད་མའི་སྙིང་པོ་སེང་གེའི་ཁྲིའི་སྟེང་དུ་ཞེས་་་་་་་་གསུངས་པས། སེང་གེའི་ཁྲིའི་སྟེང་དུ་རྣམ་པར་སྣང་མཛད་དཀར་པོ་རྒྱན་ཐམས་ཅད་ཀྱིས་བརྒྱན་པ། དར་ལའི་སྟོད་གཡོགས་སྨད་གཡོགས་བསྣམས་པ། རིན་པོ་ཆེའི་ཅོད་པན་ཅན། ཏིང་ངེ་འཛིན་ལ་གནས་པ།་མཉམ་གཞག་གི་ཕྱག་རྒྱ་ཅན་དགོད་དོ། །སངས་རྒྱས་ཀྱི་ནི་དངོས་ཀུན་ཏུ། །ཤེས་རབ་ཅན་གྱིས་བཞག་བྱ་བ། །དམ་ཚིག་མཆོག་བཞི་རྣམ་བཞི་ནི། །གོ་རིམ་བཞིན་དུ་ཡང་དག་བྲི། །ཞེས་པ་པད་འདབ་ལ་ཤར་དུ་སེམས་མ་རྡོ་རྗེ་མ། ལྷོར་རིན་ཆེན་རྡོ་རྗེ་མ། ནུབ་ཏུ་ཆོས་ཀྱི་རྡོ་རྗེ་མ། བྱང་དུ་རྡོ་རྗེ་ལས་མ་རྣམས་བྲི་སྟེ། དེ་དག་ནི། ཕོ་མོའི་ཁྱད་མ་གཏོགས་པ་སེམས་དཔའ་བཞི་དང་འདྲ་བར་བྲིའོ། །རྡོ་རྗེ་ཆེན་པོ་སེང་གེའི་ཁྲིར།།འཁོར་ལོ་ཅན་གྱི་ཁྱབ་བདག་གཞག་ཅེས་པ་ནི།སེམས་མ་རྡོ་རྗེ་མའི་མདུན་དུ་འཁོར་ལོ་རྩིབས་བརྒྱད་པའམ།བཅུ་དྲུག་པའི་ལྟེ་བར་གཙུག་ཏོར་འཁོར་ལོས་བསྒྱུར་བ་སྐུ་མདོག་དམར་པོ་རྒྱན་ཐམས་་་་་་ཅད་ཀྱིས་བརྒྱན་པ། དར་ལའི་སྟོད་གཡོགས་དང་སྨད་གཡོགས་མནབས་པ།རིན་པོ་ཆེ་ལྔའི་ཅོད་པན་ཅན། ཏིང་ངེ་འཛིན་ལ་གནས་པ། རྡོ་རྗེ་སེང་གེའི་ཁྲིའི་སྟེང་དུ་རྡོ་རྗེ་སྐྱིལ་ཀྲུང་གིས་གནས་པ། འོད་ཟེར་འབར་བའི་ཕྲེང་བའི་420

འཁོར་ལོས་བརྒྱན་བ། ཕྱག་གཡས་པའི་གུང་མོ་གྱེན་དུ་བསྒྲེངས་པས་འཁོར་ལོ་རྩིབས་བརྒྱད་པ་བསྐོར་པ། གཡོན་གདན་ལ་བརྟེན་པ། མཚན་དང་དཔེ་བྱད་ཐམས་ཅད་དང་ལྡན་པའོ། །དེའི་མདུན་དུ་འཁོར་ལོ་རིན་པོ་ཆེ། གཡས་སུ་ཁྱིམ་བདག་དང་། བློན་པོ་དང་། གླང་པོ་ཆེ་དང་། གཡོན་དུ་བཙུན་མོ་དང་། ནོར་བུ་དང་། རྟ་སྟེ། རིན་པོ་ཆེ་བདུན་གྱིས་མཐའ་བསྐོར་བའོ། །གདུགས་དཀར་རྒྱལ་བའི་གཙུག་ཏོར་དང་།།གཟི་བརྗིད་ཕུང་པོ་སྐལ་བ་ཆེ།།རྣམ་པར་འཕྲོ་བྱེད་རྣམ་རྒྱལ་ཉིད། །དེ་བཞིན་གཙུག་ཏོར་ལྔ་པོ་ནི། །སངས་རྒྱས་སྐྱོབ་པ་ཐམས་ཅད་ཀྱིས། །ཡོངས་སུ་བསྐོར་ནས་སྣམ་བུ་ལ། །དཀྱིལ་འཁོར་ཀུན་ཏུ་བྲི་བར་བྱ། །ཞེས་པས་དབང་ལྡན་དུ་གཙུག་ཏོར་གདུགས་དཀར། མེར་རྒྱལ་བའི་གཙུག་ཏོར། བདེན་བྲལ་དུ་གཟི་བརྗིད་ཕུང་པོ། རླུང་དུ་རྣམ་པར་རྒྱལ་བ་རྣམས་སྐུ་མདོག་ཕྱག་མཚན་རྒྱན་ཆ་ལུགས་གདན་་་་་་་་་རྣམས་གཙུག་ཏོར་འཁོར་ལོས་བསྒྱུར་བ་དང་འདྲ་བར་བྲིའོ། །རྡོ་རྗེ་ཤུགས་ཀྱིས་སོང་ནས་ནི། དཀྱིལ་འཁོར་དག་ནི་བཞི་པོ་རུ། །མི་བསྐྱོད་དག་ནི་རྣམ་པ་བཞི། །རྡོ་རྗེ་རྣལ་འབྱོར་དབང་བྱུག་བྲི། །ཞེས་པ་ནི།ཕྱོགས་བཞིའི་དཀྱིལ་འཁོར་བཞིའི་དབུས་སུ་ཤར་དུ་གླང་པོ་ཆེ། ལྷོར་རྟ། ནུབ་ཏུ་རྨ་བྱ། བྱང་དུ་ནམ་མཁའ་ལྡིང་གི་ཁྲིའི་སྟེང་དུ་པད་ཟླ་ལ། ཤར་དུ་མི་བསྐྱོད་པ་ས་གནོན།ལྷོར་རིན་འབྱུང་།མཆོག་སྦྱིན།ནུབ་ཏུ་འོད་དཔག་མེད་མཉམ་བཞག བྱང་དུ་དོན་ཡོད་གྲུབ་པ་སྐྱབས་སྦྱིན། །བྲིའོ། །མི་བསྐྱོད་པ་ཡི་དཀྱིལ་འཁོར་ནི།།ཟླ་འོད་ལྟ་བུའི་མདོག་ཏུ་བྱ། །ཞེས་པས་ཤར་དཀར་པོར་བྱའོ། །ལྷོ་ལ་སོགས་421

པ་ནི་འགྲེལ་པར་རིན་ཆེན་འབྱུང་ལྡན་ལ་སོགས་པའི་དཀྱིལ་འཁོར་ནི།ལྗང་ཁུ་དང་། དམར་པོ་དང་། སྔོན་པོའི་ཁ་དོག་ཅན་དུ་རིམ་པས་ཁོང་དུ་ཆུད་པར་བྱའོ། །ཞེས་གསུངས་པས་ལྷོ་ལྗང་ཁུ། ནུབ་དམར་པོ། བྱང་སྔོན་པོ།དབུས་སེར་པོ་དོན་གྱིས་ཐོབ་བོ། །རྡོ་རྗེ་སེམས་དཔའ་སོགས་རྒྱལ་པོ། །ཀུན་མཆོག་ས་ཡི་དབང་ཕྱུག་རྣམས། རྡོ་རྗེ་སློབ་དཔོན་སྟོབས་པོ་ཆེ། །ཤེས་རབ་ཆེན་པོས་དགོད་པར་བྱ། །ཞེས་པས་མི་བསྐྱོད་པའི་མདུན་དུ་རྡོ་རྗེ་སེམས་དཔའ། གཡས་སུ་རྡོ་རྗེ་རྒྱལ་པོ། གཡོན་དུ་རྡོ་རྗེ་ཆགས་པ། རྒྱབ་ཏུ་རྡོ་རྗེ་ལེགས་པའོ། །རིན་ཆེན་འབྱུང་ལྡན་དཀྱིལ་འཁོར་དུ།།རྡོ་རྗེ་རིན་ཆེན་སོགས་ཀྱིས་དགང་། །ཞེས་པས་རིན་ཆེན་འབྱུང་ལྡན་གྱི་མདུན་དུ་རྡོ་རྗེ་རིན་ཆེན།གཡས་སུ་རྡོ་རྗེ་གཟི་བརྗིད། གཡོན་དུ་རྡོ་རྗེ་རྒྱལ་མཚན། རྒྱབ་ཏུ་རྡོ་རྗེ་བཞན་པའོ། །རྡོ་རྗེ་ཆོས་སོགས་གསང་བ་ཡི། །དཀྱིལ་འཁོར་ཚེ་དཔག་མེད་པའོ། །ཞེས་པས་འོད་དཔག་མེད་ཀྱི་མདུན་དུ་རྡོ་རྗེ་ཆོས། གཡས་སུ་རྡོ་རྗེ་རྣོན་པོ།གཡོན་དུ་རྡོ་རྗེ་རྒྱུ། རྒྱབ་ཏུ་རྡོ་རྗེ་སྨྲ་བའོ། །རྡོ་རྗེ་ལས་སོགས་དང་ལྡན་པ། །དོན་ཡོད་གྲུབ་པའི་དཀྱིལ་འཁོར་རོ། །ཞེས་པས།དོན་ཡོད་གྲུབ་པའི་མདུན་དུ་རྡོ་རྗེ་ལས།གཡས་སུ་རྡོ་རྗེ་བསྲུང་བ། གཡོན་དུ་རྡོ་རྗེ་གནོད་སྦྱིན། རྒྱབ་ཏུ་རྡོ་རྗེ་ཁུ་ཚུར་རོ། །དེ་ནས། མེ་ཡི་དཀྱིལ་འཁོར་དུ་བཤད་པའི། །འཁོར་ལོ་འི་གྲར་ནི་ལེགས་གནས་པ། །རྡོ་རྗེ་སྒེག་མོ་ལ་སོགས་བྲི། །ཞེས་སོགས་ཀྱི་འགྲེལ་པར་འདི་བླང་བར་བཤད་པས། ནང་གི་གྲ་བཞིའི་རེ་མིག་ཏུ་མི་བསྐྱོད་པའི་གཡོན་གྱི་རེ་མིག་ཏུ་རྡོ་རྗེ་སྒེག་མོ། རིན་འབྱུང་གི་གཡོན་དུ་རྡོ་རྗེ་ཕྲེང་བ་མ།422

སྣང་མཐའི་གཡོན་དུ་གླུ་མ། དོན་གྲུབ་ཀྱི་གཡོན་དུ་གར་མའོ། །ཕྱིའི་འཁོར་ལོའི་གྲ་རུ་ནི།རྡོ་རྗེ་བདུག་པ་ཞེས་བྱ་སོགས།བདག་ཉིད་ཆེན་པོས་འབད་པ་ཡིས། མཆོད་པ་འདི་དག་བྲི་བར་བྱ། །ཞེས་པས། དབང་ཆེན་གྱི་དཀྱིལ་འཁོར་གྱི་གྲར་ཤར་ལྷོར་བདུག་པ་མ། ལྷོ་ནུབ་ཏུ་མེ་ཏོག་མ། ནུབ་བྱང་དུ་མར་མེ་མ། བྱང་ཤར་དུ་དྲི་མ་བྲིའོ། །ཕྱི་ཡི་དཀྱིལ་འཁོར་གྲ་རྣམས་སུ། གཟུགས་ཀྱི་རྡོ་རྗེ་ལ་སོགས་མིང་། གཟུགས་སྒྲ་དེ་བཞིན་དྲི་དང་ནི། ཁྱད་པར་དུ་ནི་རོ་ཉིད་དང་།རེག་དང་ཆོས་ཀྱི་དབྱིངས་དང་ནི། མཁས་པ་ཡིས་ནི་དགོད་པར་བྱ། །སྒོ་ཡི་ནང་ནི་ཐམས་ཅད་དུ། སྒོ་སྐྱོང་བ་ནི་དགོད་པར་བྱ། །ཞེས་པའི་འགྲེལ་པར། འདི་ཉིད་ཀྱི་སྒོའི་གྲ་རྣམས་སུ་སྟེ་ཞེས་བཤད་ལ། དེ་ཡང་གོང་དབང་ཆེན་གྱི་དཀྱིལ་འཁོར་བཤད་མ་ཐག་པའི་འཕྲོ་ཡིན་པས། དེའི་སྒོའི་གྲ་རྣམས་སུ་མེ་མཚམས་ནས་གཟུགས་རྡོ་རྗེ་མ་དང་། སྒྲ་རྡོ་རྗེ་མ་དང་། དྲི་རྡོ་རྗེ་མ་དང་།རོ་རྡོ་རྗེ་མ་བཞི་སྟེ། རེག་རྡོ་རྗེ་དང་།ཆོས་དབྱིངས་རྡོ་རྗེ་མ་ལ་དམིགས་བསལ་མ་བྱུང་ཡང་། ཤར་སྒོའི་གཡས་གཡོན་དུ་བྲི། སྒོ་བཞིར་ལྕགས་ཀྱུ་ཞགས་པ་ལྕགས་སྒྲོག་འབེབས་པ་རྣམས་སོ།།འདི་དག་གི་སྐུ་མདོག་ཕྱག་མཚན།འོག་སོ་སོའི་དཀྱིལ་འཁོར་གྱི་སྐབས་ནས་འབྱུང་བ་བཞིན་ནོ། །དེར་མ་གསུངས་པ་རྣམས་རྡོ་རྗེ་དབྱིངས་དང་འདྲ་བར་བྱའོ། །ཡང་ན་ཕྱོགས་ཚོན་གྱི་རིགས་པས་མི་བསྐྱོད་པ་དཀར་པོ། རིན་འབྱུང་ལྗང་ཁུ། འོད་དཔག་མེད་དམར་པོ། དོན་གྲུབ་སྔོན་པོར་བྱའོ། །སྒོ་བཞིར་སྒོ་སྐྱོང་ལྕགས་ཀྱུ། ཞགས་པ།ལྕགས་སྒྲོག དྲིལ་བུའོ།།གཉིས་པ་འཁོར་ལོའི་དཀྱིལ་འཁོར་དུ། །རྡོ་རྗེ་ཤུགས་ཀྱིས་སོང་ནས་ནི།རྣམ་གཟིགས་ལ་སོགས་སངས་རྒྱས་རྣམས།།དཀྱིལ་འཁོར་ཀུན་དུ་དེར་ནི་བྲི། །རྡོ་རྗེ་སྙིང་པོ་རྒྱལ་པོ་ཆེ། །ཁྱབ་བདག་གསང་བའི་ཆོས་423

དབང་ཕྱུག །འདོད་པའི་དོན་ཀུན་གྲུབ་པའི་ཕྱིར།།འབད་པ་ཡིས་ནི་བྲི་བར་བྱ། བློ་གྲོས་རྒྱ་མཚོ་མི་ཟད་བློ། །བྱམས་པ་བདག་ཉིད་ཆེན་པོ་དང་། ནམ་མཁའི་སྙིང་པོ་གྲགས་ཆེན་པོ། །ཀུན་ཏུ་བཟང་པོ་ཉིད་དག་དང་། ཕྱག་ན་རྡོ་རྗེ་བདག་ཉིད་ཆེ། ཀུན་ནས་འབར་བས་འཁྲུགས་པའི་འོད། །འཇམ་དཔལ་དབྱངས་ནི་རིགས་ཀྱི་མཆོག། སངས་རྒྱས་སྲས་བཟང་དྲི་མ་མེད། སྒྲིབ་པ་ཐམས་ཅད་ངེས་པར་སེལ། །དེ་ནས་ས་ཡི་སྙིང་པོ་མཆོག།ནམ་མཁའི་མཛོད་ནི་མཛོད་དམ་པ།ལག་ན་རིན་ཆེན་བླ་ན་མེད།ངན་སོང་ཀུན་ནི་འཇོམས་པ་ཉིད། །དྲ་བ་ཅན་གྱི་འོད་ཅེས་བྱ། །དཔའ་བོ་འདི་དག་གསང་བ་ཆེ། །དཀྱིལ་འཁོར་འདི་དག་བྲི་བར་བྱ། །ཞེས་པས་ཆུའི་དཀྱིལ་འཁོར་གྱི་ནང་དུ་སངས་རྒྱས་རྣམ་པར་གཟིགས་དང་། གཙུག་ཏོར་ཅན་དང་། ཐམས་ཅད་སྐྱོབ་དང་།འཁོར་བ་འཇིག་དང་། གསེར་ཐུབ་དང་། འོད་སྲུང་དང་། ཤཱཀྱ་ཐུབ་པ་སྟེ།སངས་རྒྱས་བདུན་དུ་གྲགས་པ་རྣམས་རིན་པོ་ཆེའི་སྙིང་པོ་ཅན་གྱི་པད་མ་་་་དང་སེང་གེའི་ཁྲི་ལ་ཆོས་འཆད་ཅིང་བཞུགས་པ། རྒྱན་ཐམས་ཅད་ཀྱིས་བརྒྱན་པའོ། །དེ་རྣམས་ཀྱི་གཡས་གཡོན་དུ་བྱང་ཆུབ་སེམས་དཔའ་གཉིས་གཉིས་ཏེ།རྣམ་གཟིགས་ཀྱི་གཡས་སུ་རྡོ་རྗེ་སྙིང་པོ་སྔོན་པོ།ཕྱག་གཡས་རྡོ་རྗེ།གཡོན་ས་བཅུ་སྟོན་པའི་གླེགས་བམ་བསྣམས་པ། སའི་དཀྱིལ་འཁོར་གྱི་སྟེང་དུ་ཟླ་བའི་གདན་ལ་བཞུགས་པའོ།།གཡོན་དུ་བློ་གྲོས་རྒྱ་མཚོ་དཀར་པོ།ཕྱག་ན་རྡོ་རྗེ་དང་བུམ་པ་བསྣམས་པ། མཚོའི་སྟེང་དུ་པད་མ་དེའི་སྟེང་ཆུའི་དཀྱིལ་འཁོར། དེའི་སྟེང་མེའི་དཀྱིལ་འཁོར། སྟེང་དུ་རྡོ་རྗེ་རྩེ་བརྒྱ་བ། དེའི་424 ་

སྟེང་དུ་པད་མ་འདབ་མ་བརྒྱད་པའི་སྟེང་དུ་གནས་པའོ། །གཙུག་ཏོར་ཅན་གྱི་གཡས་སུ་བློ་གྲོས་མི་ཟད་པ་སེར་པོ།མེའི་དཀྱིལ་འཁོར་ལ་ཟླ་བ་ལ་གནས་པ། ཕྱག་མཚན་ཆོས་དབྱིངས་ངག་དབང་ན་གཡས་པ་རལ་གྲི། གཡོན་ཆོས་འཆད་པའི་ཚུལ་གྱིས་པད་མ་བསྣམས་པའོ།།གཡོན་དུ་སའི་དཀྱིལ་འཁོར་ལ་གནས་པའི་བྱམས་པ་སེར་པོ། རལ་བའི་ཐོར་ཚུགས་ཀྱི་དབུས་ན་མཆོད་རྟེན་དཀར་པོས་མཚན་པ།ཕྱག་གཡས་ཟླ་བའི་དཀྱིལ་འཁོར་ལ་གནས་པའི་རྡོ་རྗེ་འོད་ཟེར་འབར་བ་འཛིན་པ། གཡོན་གདན་བརྟེན་ནམ་སྤྱི་བླུགས་འཛིན་པ་གང་བདེར་བྱའོ། །ཐམས་ཅད་སྐྱོབ་ཀྱི་གཡས་སུ་ནམ་མཁའི་སྙིང་པོ་རིན་པོ་ཆེ་མར་གད་ཀྱི་འོད་ལྟར་ལྗང་སེར། ཕྱག་གཡས་ན་རིན་པོ་ཆེའི་ཆར་འབེབས་ཤིང་། གཡོན་ཡིད་བཞིན་གྱི་ནོར་བུའི་རྒྱལ་མཚན་འཛིན་པ། རིན་པོ་ཆེའི་དཀྱིལ་འཁོར་ལ་གནས་པའོ། །གཡོན་དུ་ཀུན་ཏུ་བཟང་པོ་ཟླ་བའི་དཀྱིལ་འཁོར་ལ་གནས་པའོ། །སྐུ་མདོག་ཕྱག་མཚན་ཆོས་དབྱིངས་ངག་དབང་ནས་གསེར་མདོག་མཆོག་སྦྱིན་གཡས་གཡོན་ཨུཏྤ་ལའི་སྟེང་ན་པོ་ཏི་འཛིན་པའོ། །འཁོར་བ་འཇིག་གི་གཡས་སུ་ཕྱག་ན་རྡོ་རྗེ་མེ་དང་རླུང་གི་དཀྱིལ་འཁོར་གྱི་སྟེང་དུ་ཉི་མ་ལ་གནས་པ་སྐུ་མདོག་སྔོན་པོ། གཡས་ཐུགས་ཀུར་འབར་བ་དང་བཅས་པའི་རྡོ་རྗེ་གསོར་བ།གཡོན་སྙེམས་པ་དང་བཅས་པས་བཞུགས་པའོ། །ཞལ་བཞི་དང་ལྡན་པ་ཞལ་རེ་རེ་ལ་མཆེ་བ་བཞི་བཞི་གཅིགས་པ།འོད་ཟེར་དམར་པོ་འབར་བའི་དབུས་ན་བཞུགས་པའོ། །གཡོན་དུ་འཇམ་དབྱངས་ས་མེའི་དཀྱིལ་འཁོར་ལ་གནས་པ་གུར་གུམ་གྱི་མདོག་་་་་་425

ཅན་གཞོན་ནུ་བྱིས་པའི་གཟུགས་ཅན། ཟུར་ཕུད་ལྔ་དང་ལྡན་པ།ཞལ་དྲུག་པ་ཕྱག་དྲུག་གི་དང་པོ་གཉིས་ཀྱིས་བགྲང་ཕྲེང་དང་ཨུཏྤལ་སྔོན་པོ་བསྣམས་པ། བར་པ་གཉིས་ཀྱིས་རྡོ་རྗེ་དང་འཁོར་ལོ། ཐ་མ་གཉིས་ཀྱིས་སྟ་རེ་དང་ཐོད་པ་འཛིན་པའོ། །ཡང་ན་ཞལ་གཅིག་ཕྱག་གཉིས་པའོ། །གསེར་ཐུབ་ཀྱི་གཡས་སུ་སྒྲིབ་པ་རྣམ་སེལ་སྔོན་པོ། གཡས་རལ་གྲི་མེ་འབར་བ་འཛིན་པ།གཡོན་པ་སྣ་ཚོགས་རྡོ་རྗེས་མཚན་པའི་བ་དན་བསྣམས་པ། ས་དང་མེའི་དཀྱིལ་འཁོར་གྱི་སྟེང་དུ་ཟླ་བ་ལ་བཞུགས་པ། རྒྱན་ཐམས་ཅད་ཀྱིས་བརྒྱན་པའོ། །གཡོན་དུ་སའི་སྙིང་པོ་གསེར་མདོག གཡས་ས་གནོན་ནམ། ཐུགས་ཀུར་ཟླ་བ་ལ་གནས་པའི་རྡོ་རྗེ་འཛིན་པ། གཡོན་པད་མའི་སྟེང་ན་དཔག་བསམ་གྱི་ཤིང་བསྣམས་པ་དབང་ཆེན་དང་རྡོ་རྗེའི་གདན་ལ་བཞུགས་པའོ།།འོད་སྲུང་གི་གཡས་སུ་ནམ་མཁའ་མཛོད་གསེར་མདོག གཞོན་ནུའི་གཟུགས་ཅན་རྒྱན་ཐམས་ཅད་ཀྱིས་བརྒྱན་པ། ཕྱག་གཡས་ཡིད་བཞིན་གྱི་ནོར་བུ།གཡོན་བུམ་པ་བཟང་པོ་ལས་འཕྱང་བའི་དཔག་བསམ་གྱི་ཤིང་བསྣམས་པ།ཟླ་བའི་དཀྱིལ་འཁོར་ལ་བཞུགས་པའོ། །གཡོན་དུ་ལག་ན་རིན་ཆེན་ལྗང་ཁུ།ཕྱག་གཡས་རིན་པོ་ཆེ་སྦྱིན་པ། གཡོན་པད་མའི་སྟེང་ན་ཟླ་བ་འཛིན་པ། ས་དང་མེའི་དཀྱིལ་འཁོར་གྱི་དབུས་ན་ཟླ་བ་ལ་གནས་པའོ། །ཤཱཀྱ་ཐུབ་པའི་གཡས་སུ་ངན་སོང་ཀུན་འཇོམས་གུར་གུམ་གྱི་མདོག་ཅན། ཕྱག་གཡས་ན་འོད་འཕྲོ་བ་མང་པོ་འཁྲུགས་པའི་རྡོ་རྗེ་རྩེ་ལྔ་བ་བསྣམས་པ། གཡོན་ན་མདུང་ཐུང་བསྣམས་པའོ། །གཡོན་དུ་དྲ་བ་ཅན་གྱི་འོད་དམར་སྐྱ། གཡས་426

རལ་གྲི། གཡོན་པད་མའི་སྟེང་ན་ཉི་མའི་དཀྱིལ་འཁོར་བསྣམས་པའོ། །གདན་དམིགས་བསལ་མེད་པ་རྣམས་སྣ་ཚོགས་པད་མ་དང་ཟླ་བ་ལ་་་་་་་་་་་་བཞུགས་པའོ། །ཐམས་ཅད་ཀྱང་རྒྱན་སྣ་ཚོགས་ཀྱིས་བརྒྱན་པ། རིན་པོ་ཆེའི་ཅོད་པན་ཅན། སེམས་དཔའི་སྐྱིལ་མོ་ཀྲུང་གིས་བཞུགས་པ། ཟླ་བའི་རྒྱབ་ཡོལ་ཅན་ནོ། །འདིར་རྣམ་གཟིགས་ལ་སོགས་ལ་འགྲེལ་བར་སོགས་ཀྱི་སྒྲའི་བཤད་པ་མ་བྱུང་ཡང་། འདས་པའི་སངས་རྒྱས་བདུན་དུ་གྲགས་ཤིང་།བྱང་ཆུབ་སེམས་དཔའ་འང་བཅུ་བཞི་ལས་མ་བྱུང་བས། སངས་རྒྱས་བདུན་དུ་བྱས་སོ། །འགའ་ཞིག་ནས་ལོག་པར་དད་སེལ་འཁོར་བ་འཇིག་ལས་ཐ་དད་དུ་འདོད་པའི་ལུགས་ལྟར་ན། བྱང་ཆུབ་སེམས་དཔའ་འདིར་མ་སྨོས་པའི་བྱང་ཆུབ་སེམས་དཔའ་སོ་སོའི་སྒྲུབ་ཐབས་ཀྱི་སྐབས་སུ་བཤད་པའི་འཇིག་རྟེན་དབང་ཕྱུག་དང་། རིན་ཆེན་འབྱུང་གནས་གཉིས་ཏེ། དེ་ལ་འཇིག་རྟེན་དབང་ཕྱུག་དཀར་པོ་ཞལ་བཞི་བ། ཕྱག་བཞིའི་དང་པོ་གཉིས་ཀྱི་གཡོན་སྙེམས་པ་དང་བཅས་པས་པད་མའི་སྡོང་བུ་དཀུར་འཆང་ཞིང་།གཡས་ཀྱིས་དེ་ཐུགས་ནར་ཁ་འབྱེད་པ། འོག་མ་གཉིས་ཀྱིས་པད་མའི་བགྲང་ཕྲེང་དང་རིལ་བ་སྤྱི་བླུགས་འཛིན་པ་རལ་བའི་ཐོར་ཚུགས་ཀྱི་དབུས་ན་འོད་དཔག་་་་་མེད་ཀྱིས་བརྒྱན་པ། རི་དྭགས་ཨེ་ན་ཡའི་པགས་པ་འཕྱང་བ། ཆུའི་སྟེང་དུ་པད་མ་དང་ཟླ་བ་ལ་གནས་པའོ།།རིན་ཆེན་འབྱུང་གནས་ནི།སྐུ་མདོག་རིན་པོ་ཆེ་བེེ་ཌཱུརྱ་ལྟར་སྔོ་བསངས། ཕྱག་གཡས་ན་པད་མ་མཁའ་འདྲའི་རྣམ་པ་ཅན་ཏེ། བེེ་ཌཱུརྱའི་རྣམ་པ་ཅན་འཛིན་པ། གཡོན་གདན་ལ་བརྟེན་པ།དབང་427

ཆེན་དང་མེ་དང་། པད་མ་དང་། ནོར་བུ་དང་ཐོ་བའི་དཀྱིལ་འཁོར་ལ་བཞུགས་པའོ། །དཔལ་མཆོག་ནས་དེ་བཞིན་གཤེགས་པ་བརྒྱད་ལ་བྱང་ཆུབ་སེམས་དཔའ་གཉིས་གཉིས་ཀྱིས་བསྐོར་བ་ཕྱོགས་མཚམས་སུ་བྲི་བར་བཤད་ཅིང་། དེའི་སྐུ་མདོག་ཕྱག་མཚན་རྣམ་པར་སྣང་མཛད་ཀྱི་དཀྱིལ་འཁོར་རྒྱན་གྱི་རྒྱུད་ལ་ཁ་འཕངས་པ་དེ་རྒྱུད་འདི་ཡིན་དགོས་པ་འདྲ་སྟེ། འདི་ནས་གསུངས་པའི་རྣམ་གཟིགས་དེར་མ་བྱུང་ཞིང་། དེ་ནས་གསུངས་པའི་བྱང་ཆུབ་སེམས་དཔའ་རྣམས་དང་འདི་ནས་འབྱུང་བ་མི་འདྲ་བ་མང་དུ་སྣང་་་་་བས་དེ་དང་མ་བསྟུན་ནོ། །ཆུའི་དཀྱིལ་འཁོར་འདི། དཀྱིལ་འཁོར་བདུད་རྩི་ཡི་ནི་འོད། །ཅེས་གསུངས་པས། ཐམས་ཅད་ཁ་དོག་དཀར་པོར་བྱའོ། །དེས་མཚོན་ནས་གསུམ་པ་མེའི་དཀྱིལ་འཁོར་ཁ་དོག་དམར་པོ་དང་། བཞི་པ་རླུང་གི་དཀྱིལ་འཁོར་ཁ་དོག་ནག་པོར་བྱ་ཞིང་། རེ་ཁ་ཡང་རེ་རེ་བར་བྱ་སྟེ།འགྲེལ་པ་ལས། དང་པོ་ནི། ཁ་དོག་ལྔ་པའོ། །ཆུ་ལ་སོགས་པ་ནི། ཁ་དོག་བཟང་པོའི་རེ་ཁ་གཅིག་པ་བྲི་ཞེས་པ་དང་། བདུད་རྩིའི་འོད་ཅེས་པ་ནི།དཀར་པོའོ། །ཞེས་གསུངས་པས་སོ། །འཁོར་ལོ་དེ་ནི་དོར་ནས་ནི། བློ་གྲོས་ལྡན་པས་ཕྱིར་སོང་སྟེ། །ཤར་དུ་སངས་རྒྱས་ཐམས་ཅད་ཀྱི། །ཕྱག་རྒྱ་གོ་རིམ་བཞིན་དུ་དགོད། །འཁོར་ལོ་མཛེས་པའི་དགེ་ལེགས་ཅན། རྡོ་རྗེ་དཔལ་བེའུ་པད་ཅེས་བྱ། །གཙུག་ཏོར་རྣམ་པ་སྣ་ཚོགས་པ། །རྡོ་རྗེ་པད་མ་རྣམ་པར་བརྒྱན།།ལྷུང་བཟེད་དང་ནི་འཁར་གསིལ་དང་།།ཆོས་གོས་ཀྱང་ནི་ཁྱད་པར་དུ། ཤཱཀྱ་སེང་གེ་ཇི་སྲིད་པར། སངས་རྒྱས་ཀུན་གྱིས་རབ་ཏུ་གསུངས། །གང་428

ཞིག་དངོས་གྲུབ་མཆོག་འདོད་པས། །དེ་རྣམས་བློ་ལྡན་བརྟན་པས་བྲི། །བྱང་་དུ་འཇིག་རྟེན་དབང་ཕྱུག་གི །ཕྱག་རྒྱའི་ཚོགས་མཆོག་དེ་བཞིན་དུ། །པད་མ་ཨུཏྤལ་ཉིད་དང་ནི། །སྤྱི་བླུགས་པགས་པའི་གཡང་གཞི་དང་། །དབྱུག་གུའི་ཤིང་ནི་མཁས་པ་ཡིས། །མ་མྱོས་པ་རུ་བྲི་བར་བྱ། །སླར་ཡང་ལྷོ་རུ་སོང་ནས་ནི། །ཕྱག་ན་རྡོ་རྗེ་བདག་ཉིད་ཆེ། །སློབ་དཔོན་བདག་ཉིད་ཆེན་པོ་ཡིས། །ཕྱག་རྒྱ་འབད་པས་བྲི་བར་བྱ།།རྡོ་རྗེ་པརྩི་ཤ་དང་ནི།།དྲིལ་བུ་རབ་ཏུ་མཛེས་པ་དང་། །དབྱུག་གུ་དང་ནི་ཐོ་བ་དང་། །དབྱུག་པ་རྡོ་རྗེ་མཚོན་པ་དང་། །ལྕགས་སྒྲོག་དང་ནི་རྩེ་གསུམ་ཡང་།།འདི་དག་དཔའ་བོའི་ཕྱག་རྒྱའོ།།དཀྱིལ་འཁོར་ནུབ་ཏུ་སོང་ནས་ནི། །འཇམ་དཔལ་དབྱངས་ནི་བློ་དང་ལྡན།།གསང་བའི་ཆོས་ནི་དམ་པའི་མཆོག །བརྩོན་འགྲུས་ཆེན་པོའི་ཕྱག་རྒྱ་བྲི། །ཨུཏྤལ་འཁོར་ལོ་རྡོ་རྗེ་དང་། །རལ་གྲི་ཡང་ནི་ཁྱད་པར་དུ། །ཐོད་པ་དང་ནི་དགྲ་སྟ་ཉིད། །རྨ་བྱ་དང་ནི་སེང་གེ་ཉིད། །ཕྱག་རྒྱ་འདི་ནི་བརྩོན་འགྲུས་ཆེ། །མཁས་པ་ཡིས་ནི་དགོད་པར་བྱ། །ཞེས་པས་ཤར་གྱི་སྣམ་བུ་ལ་དེ་བཞིན་གཤེགས་པའི་རིགས་ཀྱི་ཕྱག་རྒྱ་དགོད་དེ།འཁོར་ལོ་དང་མཛེས་པའི་དགེ་ལེགས་ཅན་ཏེ། བཀྲ་ཤེས་ཀྱི་རི་མོའི་གཡུང་དྲུང་འཁྱིལ་བའོ། །རྡོ་རྗེ་དང་། དཔལ་བེའུ་དང་། པད་མ་དང་། གཙུག་ཏོར་ལ་རྣམ་པ་སྣ་ཚོགས་པའི་རྡོ་རྗེ་དང་པད་མས་བརྒྱན་པ་དང་། ལྷུང་བཟེད་དང་། འཁར་གསིལ་དང་། ཆོས་གོས་རྣམས་བྲི། བྱང་དུ་པད་མ་རིགས་ཀྱི་ཕྱག་རྒྱ་པད་མ་དང་། ཨུཏྤལ་དང་། སྤྱི་བླུགས་དང་། པགས་པའི་གཡང་གཞི་དང་། དབྱུག་གུའི་ཤིང་རྣམས་བྲི། ལྷོ་429

རུ་རྡོ་རྗེ་རིགས་ཀྱི་ཕྱག་རྒྱ་རྡོ་རྗེ་དང་། པརྩི་དང་། དྲིལ་བུ་དང་། དབྱུག་པ་དང་། ཐོ་བ་དང་། དབྱུག་པ་རྡོ་རྗེས་མཚན་པ་དང་། ལྕགས་སྒྲོག་དང་། རྩེ་གསུམ་རྣམས་བྲི། ནུབ་ཏུ་འཁོར་ལོ་བསྒྱུར་བ་འཇམ་དཔལ་གྱི་ཕྱག་རྒྱ་ནི།ཨུཏྤལ་དང་། འཁོར་ལོ་དང་། རྡོ་རྗེ་དང་། རལ་གྲི་དང་། ཐོད་པ་དང་། དགྲ་སྟ་དང་།རྨ་བྱ་དང་། སེང་གེ་བྲིའོ།།དེ་བཞིན་དཀྱིལ་འཁོར་གཉིས་པ་རུ།།རྡོ་རྗེའི་ཤུགས་ཀྱིས་སོང་ནས་ནི་།།གོ་རིམ་བཞིན་དུ་སངས་རྒྱས་ཀྱི།།ཡུམ་རྣམས་འབད་པས་བྲི་བར་བྱ། །ནམ་མཁའི་སྤྱན་ཞེས་བྱ་བ་ནི། །སངས་རྒྱས་སྤྱན་ཞེས་བྱ་བ་དང་། ཤེས་རབ་ཕ་རོལ་ཕྱིན་མ་ཡང་། །ཕྱག་རྒྱ་ཀུན་དང་ཡང་དག་ལྡན། །ཇི་སྲིད་དེ་བཞིན་གཤེགས་རིག་མ། །ཐམས་ཅད་ཤར་དུ་དགོད་པར་བྱ། དེ་ནས་བློ་གྲོས་ལྡན་པ་ཡིས། །བྱང་གི་ཕྱོགས་སུ་སོང་ནས་ནི། །གོས་དཀར་མོ་དང་སྒྲོལ་མ་ཆེ། །ཁྲོ་གཉེར་ཅན་དང་གྲགས་འཛིན་མ། །ཁྱད་པར་དུ་ནི་དཔལ་བདུན་དང་། མདའ་བདུན་མ་དང་དབྱངས་ཅན་མ། །དེ་ལ་སོགས་པའི་ལྷ་མོ་རྣམས། །བྲན་དང་བྲན་མོར་ཡང་དག་ལྡན། །དེ་བཞིན་ཕོ་ཉ་ཕོ་ཉ་མོ། གསང་བའི་ཕྱག་རྒྱ་ལྷན་གཅིག་བྲི། །རྡོ་རྗེ་ཤུགས་ཀྱིས་སོང་ནས་ནི། །ལྷོ་ཡི་ཕྱོགས་སུ་རབ་ཕྱིན་ལ། །མཱ་མ་ཀཱི་དང་ལྕགས་སྒྲོག་དང་། ཁབ་རྩེ་རྡོ་རྗེའི་མཚན་མ་མཆོག།དེ་ལྟར་བྲིས་ནས་བློ་ལྡན་གྱིས།།ནུབ་ཀྱི་ཕྱོགས་སུ་སོང་ནས་ནི། །དེར་ནི་ཕྱིན་ནས་ཤེས་ལྡན་གྱིས། །སྒྲ་གཅན་སྟོབས་ཆེན་བྲི་བར་བྱ། །དེ་བཞིན་འདམ་བུ་འདར་རྒྱུ་དང་། །ལྷ་མོ་ཟླ་མཛེས་འོད་ཟེར་འདྲ། །དཀྱིལ་འཁོར་ཅན་གྱི་མཚམས་རྣམས་སུ། །དེ་བཞིན་ཉེ་བའི་སྒྲ་གཅན་མ། །430

འབད་པ་ཡིས་ནི་བྲི་བར་བྱ།།རབ་བཀྲ་ནོར་གྱི་བློ་གྲོས་དང་།།འགུགས་བྱེད་ཕོ་ཉ་ལྔ་དང་ལྡན། །གྲ་ཡི་ཆ་རུ་བྲི་བྱ་བ། །རྡོ་རྗེ་མདུང་རྩེ་ཞེས་བྱ་སོགས། །སྒོ་ཡི་ནང་ན་ཐམས་ཅད་དུ།།སྒོ་སྐྱོང་བ་ནི་རྣམ་པར་བྲི།།གཞན་གྱིས་མི་ཐུབ་ལྷ་མོ་ཆེ། །དེ་བཞིན་རལ་པ་གཅིག་མ་མཆོག །རྡོ་རྗེ་གྲགས་མོ་ལྷ་མོ་ཆེ། །རྡོ་རྗེ་ཀུ་་ཡང་དག་བྲི། །ཞེས་པའི་དཀྱིལ་འཁོར་གཉིས་པ་རུ་ཞེས་པ་ནི། མེ་ལྷའི་་དཀྱིལ་འཁོར་ལ་ལྟོས་ནས་གཉིས་པ་རླུང་ལྷའི་དཀྱིལ་འཁོར་ཏེ།དེར་ཤར་གྱི་ཕྱོགས་སུ།ནམ་མཁའི་སྤྱན་མ་ནི།རྣམ་སྣང་མངོན་བྱང་རྩ་འགྲེལ་ལས། སེར་མོ་གོས་དཀར་པོ་ཅན། ཏིང་ངེ་འཛིན་ལ་གནས་པ། ཕྱག་ན་གཙུག་ཏོར་འཛིན་པར་བཤད་དོ།།སངས་རྒྱས་སྤྱན་མ་གསེར་མདོགརོལ་ཞིང་གཡོ་བའི་ཞལ་མངའ་བ། སྒེག་པ་ལ་སོགས་པའི་ཉམས་དང་ལྡན་པ། ཕྱག་གཉིས་ཀྱིས་མིག་གསུམ་པའི་ཕྱག་རྒྱ་མཛད་པ། དེ་ནི། ཐལ་མོ་ཡོངས་སུ་སྦྱར་བ་ལས །མཛུབ་མོ་དང་ནི་མཐེ་བོང་དག །མིག་གི་ཚུལ་དུ་སྦྱར་བར་བྱ། །ཞེས་པའོ། །ཟླ་བའི་གདན་ལ་བཞུགས་པའོ། །ཤེས་རབ་ཀྱི་ཕ་རོལ་ཏུ་ཕྱིན་མ་གསེར་མདོག །རྒྱན་ཐམས་ཅད་ཀྱིས་བརྒྱན་པ། མཉམ་བཞག་གི་ཕྱག་རྒྱ་མཛད་པ།པད་མའི་གདན་ལ་བཞུགས་པའོ། །བྱང་དུ་གོས་དཀར་མོ་དམར་མོ། རལ་བའི་ཅོད་པན་འཕྱང་བ།།ཞི་བའི་ཉམས་དང་ལྡན་པ།།པད་མ་དང་ཉི་མ་ལ་བཞུགས་པ། །ཕྱག་གཡས་པད་མ། གཡོན་གདན་བརྟེན་དུ་དོན་གྱིས་ཐོབ་བོ། །སྒྲོལ་མ་སྔོ་བསངས་དཀར་བ་སྟེ། པྲི་ཡང་ཀུའི་མདོག་ལྟར་ལྗང་བ། པད་མ་དང་ཟླ་བ་ལ་བཞུགས་པ།སྒེག་པའི་ཉམས་དང་ལྡན་པ་སྟེ།གཡས་ཨུཏྤལ།431

གཡོན་གདན་བརྟེན་དུ་དོན་གྱིས་ཐོབ་བོ། །ཁྲོ་གཉེར་ཅན་དཀར་མོ། རལ་བའི་ཅོད་པན་ཅན། སྤྱན་གསུམ་པ་ཕྱག་བཞི་པ་བགྲང་ཕྲེང་དང་། པད་མ་དང་། མཆོག་སྦྱིན་དང་། སྤྱི་བླུགས་འཛིན་པ་པད་མ་དང་ཟླ་བའི་གདན་གྱི་སྟེང་ན་བཞུགས་པ། འོད་ཟེར་འབར་བས་ཀུན་ནས་བསྐོར་བའོ། །གྲགས་་འཛིན་མ་དང་། དཔལ་བདུན་དང་། མདའ་བདུན་ཅན་མ་དང་། དབྱངས་ཅན་མ་དང་། དེ་ལ་སོགས་པའི་ལྷ་མོ་བྲན་ཕོ་དང་། བྲན་མོ་དང་། ཕོ་ཉ་དང་། ཕོ་ཉ་མོ་རྣམས་གསང་བའི་ཕྱག་རྒྱ་དང་ལྷན་ཅིག་བྲི་སྟེ། འདི་རྣམས་ཀྱི་སྐུ་མདོག་ཕྱག་མཚན་གསལ་བར་མ་གསུངས་པས་གཞན་ནས་ཁ་བསྐང་ངོ་། །ལྷོར་མཱ་མ་ཀཱི་ལྗང་ཁུ་ཞི་བ་དང་དཔའ་བའི་ཉམས་དང་ལྡན་པ། རྒྱན་ཐམས་ཅད་ཀྱིས་བརྒྱན་པ། ཕྱག་བཞིའི་གཡས་ན་མཆོག་སྦྱིན་དང་བགྲང་ཕྲེང་། གཡོན་ན་རྡོ་རྗེ་དང་སྤྱི་བླུགས་འཛིན་པ། ཉི་མའི་དཀྱིལ་འཁོར་གྱི་དབུས་ན་རྡོ་རྗེའི་ལྟེ་བ་ལ་བཞུགས་པ། འོད་ཀྱི་དཀྱིལ་འཁོར་གྱིས་བསྐོར་བའོ། །རྡོ་རྗེ་ལྕགས་སྒྲོག་མ་སྐུ་མདོག་དམར་མོ། རྡོ་རྗེས་མཚན་པའི་རྒྱན་ཐམས་ཅད་ཀྱིས་བརྒྱན་པ། ཁྲོ་བ་དང་བཞད་པའི་ཞལ།ལྟོ་བ་འཕྱང་ཞིང་སྐུ་ཆེ་བ། མཆེ་བ་བཞི་དང་ལྡན་པ་ཕྱག་བཞིའི་གཡོན་སྙེམས་པ་དང་བཅས་པས་རྡོ་རྗེ་ལྕགས་སྒྲོག་འཛིན་པ། གཡས་པས་འབར་བ་དང་བཅས་པའི་རྡོ་རྗེ་གསོར་བ། འོག་མ་གཉིས་སྡིགས་མཛུབ་དང་མཆོག་སྦྱིན། འོད་ཀྱི་དཀྱིལ་འཁོར་དུ་རྡོ་རྗེ་འབར་བས་འཁྲུགས་པ། རླུང་གི་དཀྱིལ་འཁོར་གྱི་སྟེང་དུ་ཟླ་བའི་གདན་ལ་བཞུགས་པའོ། །ཁབ་རྩེའི་རྡོ་རྗེའི་མཚན་མ་འོད་ཟེར་ཅན་432

ཡིན་ནམ་སེམས་ཏེ། བརྟག་པར་བྱའོ། །ནུབ་ཏུ་སྐྲ་ཅན་མ་རལ་གྲི་འཛིན་པ་དང་། ལྷ་མོ་ཟླ་མཛེས་དཀར་མོ་བྲིའོ། །དེ་ཉིད་ཀྱི་ནང་གི་མཚམས་བཞིར་ཉེ་བའི་སྤ་ཅན་མ་༧མདུང་རྩེ་གསུམ་འཛིན་པ། རབ་བཀྲ་མ་༧དབྱུག་པ་འཛིན་པ།ནོར་གྱི་བློ་གྲོས་ཏེ། སའི་ལྷ་མོ། ༧རྒྱལ་མཚན་འཛིན་པ། འགུགས་བྱེད་མ་སྟེ། ༧ལྕགས་ཀྱུ་འཛིན་པ། དེ་རྣམས་༧ ཀྱི་ཕྱག་མཚན་རྣམ་སྣང་རྩ་འགྲེལ་ནས་བཤད་ཅིང་།སྐྲ་ཅན་མ་དང་བསྡོམས་བས་ཕོ་ཉ་ལྔ་བྲིའོ། །དེའི་ཕྱིའི་གྲ་བཞིར་རྡོ་རྗེ་མདུང་རྩེ་ནི། ཕྱག་རྒྱའི་སྐབས་ལས། གཤིན་རྗེ་མཐར་བྱེད་མདུང་རྩེར་འགྱུར། །ཞེས་བཤད་པས། བྱང་ཤར་དུ་གཤིན་རྗེ་མཐར་བྱེད། སོགས་ཀྱི་སྒྲས་གྲ་གཞན་གསུམ་དུའང་ཁྲོ་བོ་རེ་འགོད་པར་གསལ་ཏེ། སྒོ་བཞིར་སྒོ་སྐྱོང་བཞི་བྲི་བ་ལ།ཤར་དུ་གཞན་གྱིས་མི་ཐུབ་མ། ལྷོ་རུ་རྡོ་རྗེ་རལ་བ་གཉིས་མ། ནུབ་ཏུ་རྡོ་རྗེ་དྲེགས་མའམ། རྡོ་རྗེ་གཅིགས་མ། བྱང་དུ་རྡོ་རྗེ་ཀུ་་རྣམས་བྲིའོ། །དེ་རྣམས་ཀྱི་སྐུ་མདོག་ཕྱག་མཚན་གསལ་བར་མ་གསུངས་སོ། །དེ་ནས་བློ་ལྡན་དཀྱིལ་འཁོར་ནི། །ཐམས་ཅད་ལས་ནི་ཐོན་ནས་སུ། །ཤར་གྱི་ཆ་ནི་ཐམས་ཅད་དུ། །སྔགས་པ་མཉམ་པར་བཞག་པ་ཡིས། །ཁྲོ་ཆེན་གཞན་གྱིས་མི་ཐུབ་པ། །དེ་བཞིན་མི་གཡོ་ཞེས་བྱ་དང་།
 །ཁམས་གསུམ་རྣམ་རྒྱལ་སྙིང་པོ་ནི། །མངའ་བདག་བརྒྱ་ཕྲག་ལྔ་ཡིས་བསྐོར། །ཤར་དུ་བྲིས་ནས་སྔགས་པ་ཡིས། །དེ་ནས་བྱང་གི་ཆར་སོང་སྟེ། །རྟ་མགྲིན་ཁྲོ་བོ་ཆེན་པོ་དང་། །སྐར་མའི་སྤྱན་ནི་ཁྱད་པར་དུའོ། །ཁྲོ་གཉེར་རིམ་པ་རྣམ་བསྒྱིངས་པ། །ཁྲོ་བོ་བློ་ལྡན་བརྩོན་འགྲུས་ཆེ། །ཕོ་ཉ་བྲན་རྣམས་ཐམས་ཅད་དང་། །མ་མོ་སྟོང་གིས་ཡོངས་བསྐོར་བར།433

འཇིག་རྟེན་མགོན་གྱིས་བཀའ་བསྩལ་ཏོ། །དེ་ནས་བློ་གྲོས་ལྡན་པ་ཡིས། །ལྷོ་ཡི་ཕྱོགས་སུ་སོང་ནས་ནི། །དེར་ནི་ཕྱིན་ཏེ་བརྩོན་ཆེན་པོ། །ཁྲོ་བོ་ཆེན་པོ་སྟོབས་ཆེན་པོ། །རྡོ་རྗེ་མཚན་པས་ལེགས་མཚན་པ། །ཤེས་རབ་ཆེན་པོས་དགོད་པར་བྱ། །ཁྲོ་བོ་ཟླ་བ་ཐིག་ལེ་དང་། །དེ་བཞིན་ཁྲོ་ཆེན་རྡོ་རྗེ་འཆང་།ཁྲོ་བོ་གཟེགས་མ་སྟོབས་པོ་ཆེ། །ཁྲོ་བོ་བདུད་རྩི་འཁྱིལ་བ་དང་། །རྡོ་རྗེ་ས་འོག་ས་འོག་དང་།།དེ་བཞིན་འཇིགས་པའི་མིག་ཅན་དང་།རྐང་པས་བསྣུན་པ་རྡོ་རྗེ་མཆོག །གསང་དང་རབ་གསང་རྗེས་འགྲོ་དང་། །བྲན་དང་ཕོ་ཉ་རྗེས་འགྲོ་བ། །རྡོ་རྗེ་ཅན་བློ་ཁྲོ་བོ་ནི། །སྟོང་ཕྲག་གསུམ་དང་ཕྱེད་ཀྱིས་བསྐོར། །དེ་ལྟར་བྲིས་ནས་བློ་ལྡན་གྱིས། །ནུབ་ཀྱི་ཕྱོགས་སུ་ཕྱིན་ནས་ནི། །དེར་ནི་སོང་སྟེ་བརྩོན་ཆེན་པོ། །གཤིན་རྗེ་མཐར་བྱེད་ཅེས་བྱ་བ། །གདོང་དྲུག་པ་ལ་ལག་དྲུག་པ། །ཁྲོ་བོ་ཡི་གེ་བདུན་ཞེས་བྱ། །ཁྲོ་བོའི་གཙོ་བོ་སྟོང་ཕྲག་ནི།།བདུན་དག་གིས་ནི་ཡོངས་བསྐོར་བའོ།།དཀྱིལ་འཁོར་ཆ་ནི་ཐམས་ཅད་དུ། །ཁྲོ་བོ་གཏུམ་པོ་ཐམས་ཅད་བྲི། །ཞེས་པས། དཀྱིལ་འཁོར་ལྔ་པར་ཤར་དུ་ཁྲོ་བོ་གཞན་གྱི་མི་ཐུབ་པ་དང་། རླུང་དང་མེའི་གདན་ལ་ཁྲོ་བོ་མི་གཡོ་བ་སྐུ་མདོག་ལྗང་ཁུ། གཡས་རལ་གྲི། གཡོན་ཞགས་པ་འཛིན་པ། ཁྲོ་བོ་དང་། སྔགས་པ་དང་།བྲན་དང་། ཕོ་ཉའི་ཚོགས་ཀྱིས་བསྐོར་བའོ། །འཇིག་རྟེན་གསུམ་རྒྱལ་ནི། འོག་དཀྱིལ་འཁོར་དུ་འཆད་པ་བཞིན་ཏེ། ཁྲོ་བོ་ལྔ་བརྒྱས་བསྐོར་བའོ། །བྱང་དུ་ཁྲོ་བོ་རྟ་མགྲིན་སྐུ་མདོག་དམར་པོ་ཞལ་བཞི་པ།ཕྱག་བཞིའི་དང་པོ་གཉིས་ན་པད་མ་དང་རྡོ་རྗེ། འོག་མ་གཉིས་ཀྱིས་རྒྱུ་434

མཛད་ཀྱི་སོར་མོའི་མཚན་མ་ཅན། ཞབས་བཞིས་གཡོན་བརྐྱང་གི་སྟོབས་དང་ཁྲོ་བོའི་སྐྱིལ་ཀྲུང་བྱས་ནས་གདུག་པ་ཅན་རྣམས་ཉེད་པ། ཆུ་དང་མེའི་དཀྱིལ་འཁོར་ལ་གནས་པའོ། །ཁྲོ་བོ་སྐར་མའི་སྤྱན་དང་། ཁྲོ་གཉེར་རིམ་པ་རྣམ་བསྒྱིངས་དང་། ཁྲོ་བོ་བློ་ལྡན་ཏེ། དེ་རྣམས་ཀྱང་ཕོ་ཉ་དང་བྲན་དང་མ་མོ་སྟོང་གིས་བསྐོར་བའོ། །ལྷོ་ཕྱོགས་སུ་ཁྲོ་བོ་སྟོབས་པོ་ཆེ་རྡོ་རྗེ་འཛིན་པ་དང་། ཁྲོ་བོ་ཟླ་བའི་ཐིག་ལེ་དང་། ཁྲོ་བོ་རྡོ་རྗེ་འཆང་དང་། ཁྲོ་བོ་གཟིགས་མ་སྐུ་མདོག་སྔོན་པོ་ལ་འོད་ཀྱི་དཀྱིལ་འཁོར་དམར་པོ་འབར་བ། ཞལ་བཞི་པ་རེ་རེའང་སྤྱན་གསུམ་གསུམ་དང་ལྡན་ཞིང་། སྨིན་མ་དམར་པོ་ཁྲོ་གཉེར་གཉེར་བ་སངས་རྒྱས་ཀྱི་ཅོད་པན་ཅན། ཕྱག་དྲུག་གིས་རྡོ་རྗེ་དང་དབྱུག་པ་དང་། ཐོད་པ་དང་། མདུང་དང་། དགྲ་སྟ་དང་། སྡིགས་མཛུབ་མཛད་པ་དང་། བདུད་རྩི་འཁྱིལ་བ་དང་། རྡོ་རྗེ་ས་འོག་དང་། འཇིགས་བྱེད་སྤྱན་དང་། རྐང་པས་བསྣུན་པ་དང་། གསང་བ་དང་ཆེས་གསང་བ་རྣམས་བྲན་དང་། ཕོ་ཉ་སྟོང་ཕྲག་བྱེད་དང་བཞིས་བསྐོར་བ་བྲིའོ། །ནུབ་ཏུ་གཤིན་རྗེ་གཤེད་སྐུ་མདོག་ནག་པོ།ཞལ་དྲུག་པ་ཕྱག་དྲུག་གི་གཡས་གཡོན་གྱིས་མདུང་དང་དབྱུག་པ་དང་ཐོད་པ། རྡོ་རྗེ་དང་དགྲ་སྟ་དང་སྡིགས་མཛུབ་མཛད་པ།དབུ་ལ་ཐོད་པའི་ཕྲེང་བས་བརྒྱན་པ། ཞབས་དྲུག་དང་ལྡན་ཞིང་གསུས་པ་ཆེ་བ་བསྐལ་པའི་མེ་ལྟ་བུའི་མེ་འབར་བའི་དབུས་ན་བཞུགས་པ། ཁྲོ་བོ་སྟོང་ཕྲག་བདུན་གྱི་གཙོ་བོ་བསྡུས་པས་བསྐོར་བའོ། །དཀྱིལ་འཁོར་ཆ་རེ་གྲ་བཞི་པོ་ཐམས་ཅད་དུ་ཁྲོ་བོ་རྣམས་བྲིའོ།།དེ་ནས་རྣལ་འབྱོར་འོངས་ནས་ནི། རང་435

རྒྱལ་རྒྱལ་བ་ཐམས་ཅད་ནི། །དཀྱིལ་འཁོར་ཀུན་ཏུ་བྲི་བར་བྱ། །ཞེས་པས་དཀྱིལ་འཁོར་དྲུག་པར་རང་སངས་རྒྱས་རྣམས་བྲིའོ། །དེ་ནས་སྔགས་པས་འོངས་ནས་ནི། །རྒྱལ་བ་ཉན་ཐོས་བྲི་བར་བྱ། །ཞེས་པས་དཀྱིལ་འཁོར་བདུན་པར་ཉན་ཐོས་རྣམས་བྲིའོ། །དེ་ནས་ཐམས་ཅད་བྲིས་ནས་སུ། །དེ་རྣམས་ཚངས་སོགས་ལྷ་དེ་དག །དཀྱིལ་འཁོར་ཀུན་ཏུ་རྣམ་པར་བྲི། །དབང་ཕྱུག་ཆེ་དང་ཁྱབ་འཇུག་དང་། །ཟླ་བ་ཉི་མ་ཞེས་བྱ་དང་། གཟའ་བརྒྱད་དང་ནི་འཇིག་རྟེན་སྐྱོང་། །རྒྱལ་ཆེན་རིགས་ནི་བཞི་པོ་དང་། །དེ་བཞིན་སུམ་ཅུ་རྩ་གསུམ་ཉིད། །འཐབ་བྲལ་རྣམས་དང་དགའ་ལྡན་རྣམས། །འཕྲུལ་དགའ་གཞན་འཕྲུལ་དབང་བྱེད་རྣམས། །ཚངས་པ་མདུན་ན་འདོན་པ་རྣམས།ཚངས་ཆེན་རྣམས་དང་། འོད་ཆུང་རྣམས་དང་། ཚད་མེད་འོད་རྣམས་དང་།འོད་གསལ་རྣམས་དང་། དགེ་ཆུང་རྣམས་དང་། ཚད་མེད་དགེ་རྣམས་དང་། དགེ་རྒྱས་རྣམས་དང་། སྤྲིན་མེད་རྣམས་དང་། བསོད་ནམས་སྐྱེས་རྣམས་དང་། འབྲས་བུ་ཆེ་བ་རྣམས་དང་། མི་ཆེ་བ་རྣམས་དང་། མི་གདུང་བ་རྣམས་དང་། གྱ་རྣམ་སྣང་བ་རྣམས་དང་། ཤིན་ཏུ་མཐོང་བ་རྣམས་དང་།འོག་མིན་རྣམས་དང་། དག་པའི་གནས་པ་རྣམས་དཀྱིལ་འཁོར་ཐམས་ཅད་ཀྱི་མཚམས་སུ་དགོད་པར་བྱའོ། །དེ་ནས་དབང་ལྡན་དུ་དབང་ལྡན་དང་།དབང་པོར་དབང་པོ་དང་། མེར་མེ་དང་། གཤིན་རྗེར་གཤིན་རྗེ་དང་།བདེན་བྲལ་དུ་བདེན་བྲལ་དང་། ཆུར་ཆུ་ལྷ་དང་། རླུང་དུ་རླུང་ལྷ་དང་།ལུས་ངན་དུ་ལུས་ངན་རྣམས་དང་། ཞེས་ཏེ། འདི་རྣམས་འགྲེལ་པར་དཀྱིལ་436

འཁོར་བདུན་པ་དེ་ཉིད་དུ་བྲི་བར་བཤད་པས། ཉན་ཐོས་སྣམ་བུ་ནང་མ་ལ་བྲིས་པའི་ཕྱི་རུ་ཚངས་པ་དང་། དབང་ཕྱུག་དང་། ཁྱབ་འཇུག་དང་། ཟླ་བ་ཉི་མ་ལ་སོགས་པའི་གཟའ་བརྒྱད་དང་། རྒྱལ་ཆེན་རིགས་བཞི་ལ་སོགས་པ་འདོད་ཁམས་གནས་རིགས་དྲུག །གཟུགས་ཁམས་གནས་རིགས་བཅུ་བདུན་གྱི་ལྷ་དང་། ཕྱོགས་སྐྱོང་བ་རྣམས་དགོད་པར་བྱའོ། །ཕྱི་རོལ་གྱི་ཤར་ཕྱོགས་སུ་ཁྲོ་བོ་གཞན་གྱིས་མི་ཐུབ་པ་ཞེས་བྱ་བའི་ཕྱག་རྒྱ་ཆེན་པོ་དགོད་པར་་་་་་་་་བྱའོ། །ལྷོར་རྡོ་རྗེ་འཇིགས་བྱེད་ཀྱི་སྤྱན་གྱི་ཕྱག་རྒྱ་ཆེན་པོ་དགོད་པར་བྱའོ། །ནུབ་ཏུ་ཁྲོ་བོའི་རྒྱལ་པོ་ཆེན་པོ་གཤིན་རྗེ་གཤེད་ཀྱི་ཕྱག་རྒྱ་ཆེན་པོ་དགོད་་་་་་པར་བྱའོ། །བྱང་དུ་རྟ་མགྲིན་གྱི་ཕྱག་རྒྱ་ཆེན་པོ་དགོད་པར་བྱའོ། །ཞེས་པ་ནི།འགྲེལ་པར་སྒོའི་ཆ་ལ་བཤད་པས་སྒོ་བཞིར་ཁྲོ་བོ་བཞིའི་ཕྱག་རྒྱ་ཆེན་པོ་་་་་་་དགོད་པར་བྱའོ། །ཕྱི་རོལ་དུ་ཁོར་ཡུག་དང་ཁོར་ཡུག་ཆེན་པོའི་རིའི་རྒྱལ་པོ་བྲི་བར་བྱའོ། །ར་བ་དག་གི་ནང་དུ་རྒྱ་མཚོ་ཆེན་པོ་བདུན་དགོད་པར་བྱའོ། །ཞེས་པ་ནི། དཀྱིལ་འཁོར་གྱི་ཕྱི་རོལ་དུ་ཁོར་ཡུག་སྟེ། གསེར་གྱི་རི་བདུན་བྲིའོ། །དེ་དག་གི་ནང་དུ་རྒྱ་མཚོ་བདུན་བྲིའོ། །འགྲེལ་པར་འོག་ཏུའོ། །ཞེས་གསུངས་པ་ནི། རི་བས་ཆུ་དམའ་བ་ལ་དགོངས་སོ། །ཁོར་ཡུག་ཆེན་པོ་ནི།ལྕགས་རི་སྟེ།དེའི་ནང་དུ་འགྲོ་བ་ལྔ་དགོད་པར་གསུངས་ཏེ། ཕྱི་རོལ་དུ་ཞེས་པ་ནི་མཚོ་བདུན་གྱི་ཕྱི་ལ་དགོངས་པའོ། །འདིར་མི་གསལ་བའི་སྐུ་མདོག་ཕྱག་མཚན་རྣམས་དེ་ཉིད་བསྡུས་པ་དང་། དཔལ་མཆོག་གི་དཀྱིལ་འཁོར་བཀོད་པར་བལྟའོ། །རྡོ་རྗེ་སྙིང་པོའི་དཀྱིལ་འཁོར་ནི་ཕྱི་གྲུ་བཞི་སྒོ་བཞི་རྟ་437

བབས་དང་བཅས་པ། སྒོ་ཁྱུད་ཀྱི་མཚམས་སུ་རྡོ་རྗེའི་གཟུགས་བརྙན་དང་།དེ་རྣམས་ཀྱི་ཕྱག་རྒྱ་དང་བཅས་པ། དེའི་ཕྱེད་ཀྱི་ཚད་ཀྱི་ནང་གི་དཀྱིལ་འཁོར་གྲུ་བཞི་སྒོ་བཞི་པ། དབུས་སུ་འཁོར་ལོ་རྩིབས་བཅུ་དྲུག་པ། དེའི་ལྟེ་བར་འཁོར་ལོ་རྩིབས་བརྒྱད་པ། དེའི་ལྟེ་བར་པད་མ་འདབ་བརྒྱད་ཀྱི་ལྟེ་བར་རྣམ་སྣང་། རྩིབས་བརྒྱད་ལ་གཙུག་ཏོར་བརྒྱད་དེ། ཤར་དུ་གཙུག་ཏོར་འཁོར་ལོས་བསྒྱུར་བ།ལྷོར་གཟི་བརྗིད་ཕུང་པོ།ནུབ་ཏུ་གཙུག་ཏོར་གདུགས་དཀར། བྱང་དུ་རྣམ་པར་རྒྱལ་བ། བྱང་ཤར་དུ་རྣམ་པར་གསལ་བ། མེར་སྟེང་འགྲོ བདེན་བྲལ་དུ་སྟེང་འགྲོ་ཆེན་པོ། རླུང་དུ་རྒྱལ་བ་རྣམས། ལོངས་སྤྱོད་རྫོགས་པའི་སྐུའི་ཆ་བྱད་འཛིན་པ། མཚན་ཉིད་རྣམས་སྔར་བཤད་པ་བཞིན་དུ་བཀོད། འཁོར་ལོ་གཉིས་པའི་ཤར་གྱི་རྩིབས་ལ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་མེད། བྱང་དུ་དོན་གྲུབ། ཐམས་ཅད་པད་ཟླ་ལ་བཞུགས་པའོ། །མི་བསྐྱོད་པའི་གཡས་ཀྱི་རྩིབས་ལ་དབང་ལྡན་ནས་བརྩམས་ནས་རྡོ་རྗེ་སེམས་དཔའ་དང་རྒྱལ་པོ་གཉིས། གཡོན་གྱི་རྩིབས་ལ་ཆགས་པ་དང་ལེགས་པ་གཉིས། དེ་བཞིན་དུ་སངས་རྒྱས་གཞན་གསུམ་གྱི་གཡས་གཡོན་གྱི་རྩིབས་ལ་སེམས་དཔའ་གཉིས་གཉིས་བྲིའོ།།དེ་ཉིད་ཀྱི་མེའི་ཟུར་གྱི་རྩིབས་ལ་སྒེག་མོ།བདེན་བྲལ་དུ་ཕྲེང་བ་མ།རླུང་དུ་གླུ་མ།བྱང་ཤར་དུ་གར་མ་བྲིའོ། །དེའི་ཕྱིར་གྲར་མེར་བདུག་པ་མ། བདེན་བྲལ་དུ་མེ་ཏོག་མ།རླུང་དུ་མར་མེ་མ། དབང་ལྡན་དུ་དྲི་ཆབ་མ་བྲིའོ། །སྒོའི་མཚམས་རྣམས་སུ་ཤར་ལྷོར་གཟུགས་རྡོ་རྗེ་མ། ལྷོ་ནུབ་ཏུ་སྒྲ་རྡོ་རྗེ་མ། ནུབ་བྱང་དུ་དྲི་རྡོ་རྗེ་མ།438

བྱང་ཤར་དུ་རོ་རྡོ་རྗེ་མའོ། །སྒོ་བཞིར་ལྕགས་ཀྱུ། ཞགས་པ། ལྕགས་སྒྲོགའབེབས་པ་རྣམས་སོ། །ཐམས་ཅད་ཀྱང་ཟླ་བའི་དཀྱིལ་འཁོར་ལ་གནས་པ་རང་རང་གི་ཕྱག་མཚན་འོད་ཟེར་འབར་བཞིན་པ་འཛིན་པའོ། །དེ་ནས་དཀྱིལ་འཁོར་ཕྱིའི་སྣམ་བུ་ནང་མ་ལ་ཤར་དུ་ཀུན་ཏུ་བཟང་པོ། བློ་གྲོས་མི་ཟད་པ། སའི་སྙིང་པོ། ནམ་མཁའི་སྙིང་པོ་བཞི། ལྷོ་རུ་ནམ་མཁའ་མཛོད།ལག་ན་རིན་ཆེན། རྒྱ་མཚོའི་བློ་གྲོས། རྡོ་རྗེ་སྙིང་པོ་དང་བཞི། ནུབ་ཏུ་སྤྱན་རས་གཟིགས། མཐུ་ཆེན་ཐོབ། ཟླ་བའི་འོད། དྲ་བ་ཅན་གྱི་འོད་དང་བཞི།བྱང་དུ་འོད་དཔག་མེད། སྤོབས་པ་བརྩེགས་པ།ངན་སོང་ཀུན་འཇོམས། མྱ་ངན་གྱི་མུན་པ་ཐམས་ཅད་ངེས་པར་འཇོམས་པའི་བློ་གྲོས་དང་བཞི། ཆོས་དབྱིངས་གསུང་དབང་ནས་གོ་རིམ་དེ་ལྟར་གསུངས་པས་དགོད་དེ། དེ་ལ་མཐུ་ཆེན་ཐོབ་སེར་པོ། གཡས་རལ་གྲི། གཡོན་པད་མ། ཟླ་འོད་དཀར་པོ།གཡས་རྡོ་རྗེ་འཁོར་ལོ། གཡོན་པད་མའི་སྟེང་དུ་ཟླ་བའི་དཀྱིལ་འཁོར་བསྣམས་པ། འོད་དཔག་མེད་དཀར་པོ། གཡས་སྣ་ཚོགས་རྡོ་རྗེ། གཡོན་པད་མའི་སྟེང་དུ་བུམ་པ་བསྣམས་པ།སྤོབས་བརྩེགས་སེར་པོ་གཡས་སེ་གོལ་དེབ་པ།གཡོན་པད་མའི་སྟེང་དུ་རལ་གྲི་འཛིན་པ།མྱ་ངན་གྱི་མུན་པ་ཐམས་ཅད་ངེས་པར་འཇོམས་པའི་བློ་གྲོས་ནི། ངན་སོང་ཀུན་འཇོམས་དང་འདྲ་པར་བྲིའོ། །དེའི་ཕྱི་རུ་རང་གི་ཕྱག་རྒྱའི་འཁོར་དང་། ཕོ་ཉ་དང་། ཁྲོ་བོ་དང་།མངག་པ་དང་། ཕོ་ཉ་དང་། ཕོ་ཉ་མོ་དང་བཅས་པ་བྲིའོ། །དཀྱིལ་འཁོར་ཕྱིའི་ཁོར་ཡུག་ལ་ཕྱིའི་རྡོ་རྗེ་རིགས་རྣམས་བྲི་སྟེ། བྱང་ཤར་དུ་དབང་ལྡན།439

ཤར་དུ་དབང་པོ། ཤར་ལྷོར་མེ་ལྷ། ལྷོར་གཤིན་རྗེ། ལྷོ་ནུབ་ཏུ་བདེན་བྲལ།ནུབ་ཏུ་ཆུ་ལྷ། ནུབ་བྱང་དུ་རླུང་ལྷ།བྱང་དུ་གནོད་སྦྱིན་རྣམས་བྲིའོ། །དབང་ལྡན་དང་ཉེ་བ་ནས་བརྩམས་ནས་ཚངས་པ།ཁྱབ་འཇུག དབང་ཕྱུག གདོང་དྲུག ནག་པོ་ཆེན་པོ། དགའ་བྱེད་དབང་ཕྱུག །ཉི་མ་ལ་སོགས་པའི་གཟའ་བཅུ། སྟོབས་བཟང་། རྒྱལ་པར་བྱེད་པ་། སྤྲང་རྩིར་བྱེད་པ་དང་། དཔྱིད་ཀྱི་ལྷ་རྣམས་དང་། ཚངས་མོ་། དྲག་མོ། ཁྱབ་འཇུག་མ། གཞོན་ནུ་མ། དབང་མོ།ནག་མོ།རྒན་བྱད་མ་སྟེ།མ་མོ་བདུན། དགའ་བ་མོ། གསོད་མ། ཕག་མོ། གྲུབ་མ་སྟེ། སྲིང་མོ་བཞི། རྒྱལ་ཆེན་བཞི། ཀླུ་ཆེན་བརྒྱད། སུམ་ཅུ་རྩ་གསུམ་པ་ལ་སོགས་པའི་ལྷ་ཐམས་ཅད་དང་།ནམ་མཁའ་ལྡིང་རྫུ་འཕྲུལ་ཅན་དང་བཅས་པ་རྣམས་བྲིའོ། །ཆུའི་དཀྱིལ་འཁོར་དང་། འོད་ཀྱི་དཀྱིལ་འཁོར་ཡང་བྲིའོ། །རྡོ་རྗེ་སྙིང་པོའི་དཀྱིལ་འཁོར་རོ། །དཀྱིལ་འཁོར་གྲུ་བཞི་སྒོ་བཞི་རྟ་བབས་་བཞི་དང་བཅས་པའི་དབུས་སུ་ཁྲི་ཆེན་པོ་གྲུ་བཞི་པ། དེའི་སྟེང་པད་མ་འདབ་བརྒྱད། དེའི་ལྟེ་བ་ལ་རྣམ་སྣང་།ཕྱོགས་བཞིར་མི་བསྐྱོད་པ་ལ་སོགས་པ་བཞི།དེའི་གཡས་གཡོན་དུ་རྡོ་རྗེ་སེམས་དཔའ་ལ་སོགས་པ་གཉིས་གཉིས།དེའི་མཐའ་གཡས་གཡོན་དུ་གཙུག་ཏོར་འཁོར་ལོས་བསྒྱུར་བ་ལ་སོགས་པ་རེ་རེའོ།།ནང་གི་གྲ་བཞི་ལ་སྒེག་མོ་ལ་སོགས་པ་བཞིའོ།།དེའི་ཕྱིའི་སྣམ་བུ་ལ་བྱང་ཆུབ་སེམས་དཔའ་རྡོ་རྗེ་སྙིང་པོ་ལ་སོགས་པ་བཅུ་དྲུག ཟུར་བཞིར་བདུག་པ་མ་ལ་སོགས་པ་བཞི། སྒོར་སྒོ་བ་བཞི། སྒོའི་མཚམས་རྣམས་སུ་གཟུགས་རྡོ་རྗེ་མ་ལ་སོགས་པ་བཞི། ཐམས་ཅད་ཀྱང་ཁ་དོག་སེར་པོ། རྒྱན་440

ཐམས་ཅད་ཀྱིས་བརྒྱན་པ། སའི་དཀྱིལ་འཁོར་ལ་གནས་པ་སྟེ། དབང་ཆེན་གྱི་དཀྱིལ་འཁོར་རོ།།ཆུ་ལྷའི་དཀྱིལ་འཁོར་ནི། དཀྱིལ་འཁོར་སྐུམ་པོ་སྒོ་བཞི་རྟ་བབས་དང་བཅས་པའི་ནང་དུ་དེའི་བྱེད་ཁྱོན་གྱི་ཆོས་ཀྱི་འཁོར་ལོ་སྐུམ་པོ་མུ་ཁྱུད་ལ་པད་མའི་ཕྲེང་བས་བསྐོར་བའི་ནང་དུ་ཐིག་བཞི་བཏབ་པས་ལེ་ཚེ་དགུར་བྱས་པའི་ལེ་ཚེ་རྣམས་པད་མ་འདབ་བརྒྱད་དུ་བྱས་པའི་པད་མའི་འདབ་་་་་མའི་བར་དུ་ཀ་བ་བརྒྱད་ཀྱིས་བརྒྱན་པ། ལེ་ཚེ་དབུས་མ་པད་མའི་ལྟེ་བར་བྱས་པ་ལ། སྔར་དབང་ཆེན་གྱི་དཀྱིལ་འཁོར་དུ་དགོད་པའི་ལྷ་རྣམས་ཇི་ལྟ་བ་བཞིན་དུ་དགོད་དེ། ཁྱད་པར་ལྷ་ཐམས་ཅད་དཀར་པོ། ཕྱག་མཚན་ཐམས་ཅད་ཀྱང་དཀར་པོ། འོད་དཀར་པོ་འཕྲོ་བ། ཐམས་ཅད་ཟླ་བའི་དཀྱིལ་འཁོར་ལ་གནས་པའོ། །འདིའི་དཀྱིལ་འཁོར་གྱི་ནང་ཐམས་ཅད་ནི།དཀར་པོ་ཡིན་ལ། ཇིག་པ་དང་རྟ་བབས་ལ་སོགས་པ་གཞན་དང་མཐུན་གྱི།དཀར་པོ་ཁོ་ནར་མ་ངེས་ཏེ། རྒྱུད་ལས།རི་མོ་མང་པོ་སྣ་ཚོགས་པས།སྒོ་དང་སྒོ་ཁྱུད་བརྟག་པར་བྱ། །རྟ་བབས་རྣམ་པ་སྣ་ཚོགས་པ། དར་དང་མེ་ཏོག་ཕྲེང་བས་བརྒྱན། །ཞེས་གསུངས་པའི་ཕྱིར་རོ།།ཆུ་ལྷའི་དཀྱིལ་འཁོར་རོ།།མེ་ལྷའི་དཀྱིལ་འཁོར་ནི། དམར་པོ་གྲུ་གསུམ་འབར་བའི་ཕྲེང་བས་འཁྲིགས་པའི་དབུས་སུ་རྡོ་རྗེ་རྩེ་གསུམ་སྣ་ཚོགས་པ་སྟེ། རྩེ་གསུམ་རྒྱ་གྲམ་དམར་པོ།དེའི་ལྟེ་བར་པད་མ་འདབ་བརྒྱད་དམར་པོ།དེ་ལ་ལྷ་ཐམས་ཅད་སྔར་དང་འདྲ་བ་ལས།ཁྱད་པར།རྡོ་རྗེ་སྙིང་པོ་ལ་སོགས་པའི་ཕྱི་རུ་ཕྱིའི་རྣམ་བུ་ལ། ཁྲོ་441

བོ་དང་མངག་པ་རྣམས་བཀོད་དེ། འགྲེལ་པར། ཆུ་ལྷའི་དཀྱིལ་འཁོར་དུ་ལྷ་རྣམས་བརྗོད་པར་བྱས་པ་ཉིད་ཀྱི་ཆོ་ག་དེ་དང་དེ་ཁོ་ནས་མེ་ལྷའོ། །སྣམ་བུ་ལ་ཁྲོ་བོ་ནི། རྡོ་རྗེ་སྙིང་པོ་ལ་སོགས་པ་རྣམས་ལས་ཕྱི་རོལ་ཏུ་དགོད་པར་བྱའོ། །ཞེས་གསུངས་སོ། །ཐམས་ཅད་ཀྱང་ཁ་དོག་དམར་པོ། རྒྱན་དམར་པོས་བརྒྱན་པ། མཚོན་ཆ་དམར་པོ་འཛིན་པ། ན་བཟའ་དམར་པོ་བགོས་པ།ཕྲེང་བ་དམར་པོའི་མཆོག་འཛིན་ཅིང་།འོད་ཟེར་དམར་པོ་འཕྲོ་བ། ཉི་མའི་དཀྱིལ་འཁོར་གྱི་དབུས་ན་གནས་པ་སྟེ། མེ་ལྷའི་དཀྱིལ་འཁོར་རོ། །རླུང་ལྷའི་དཀྱིལ་འཁོར་ནི། རླུང་གི་དཀྱིལ་འཁོར་ཟླ་བ་ཕྱེད་པ་ལྟ་བུ་ནག་པོ་སྟེ། དེའི་དབུས་སུ་དེའི་ཕྱེད་ཅན་གྱི་པད་མ་འདབ་བརྒྱད་སྔོན་པོ་ལ་དམར་བའི་་་་་་་་མདངས་ཆགས་པའོ། །དེར་སྔར་བཤད་པའི་ལྷ་རྣམས་དགོད་ཅིང་། ཁྱད་་པར་དུ་རྡོ་རྗེ་སྙིང་པོ་ལ་སོགས་པའི་ཕྱིའི་སྣམ་བུ་ལ་ཤར་དུ་ཁྲོ་བོ། ལྷོར་མངག་པ། ནུབ་ཏུ་ཕོ་ཉ། བྱང་དུ་ཕོ་ཉ་མོ་བཀོད་དེ། ཐམས་ཅད་ཀྱང་སྐུ་མདོག་མཐིང་ཁ། རྒྱན་སྣ་ཚོགས་ཀྱིས་བརྒྱན་པ། གོས་ནག་པོ་གྱོན་པ། བ་དན་ནག་པོ་སྣ་ཚོགས་པ་བསྣམས་པའོ། །དཀྱིལ་འཁོར་ལ་ཡང་ཁ་དོག་སྣ་ཚོགས་པ་དང་དབྱིབས་དུ་མ་དང་ལྡན་པའི་གདུགས་དང་བླ་རེ་ནག་པོས་་་་་བརྒྱན་པའོ། །རླུང་ལྷའི་དཀྱིལ་འཁོར་ཏེ། འདི་གཉིས་ལ་སྒོ་རྟ་བབས་ཀྱི་གསལ་ཁ་དངོས་སུ་མ་གསུངས་ཀྱང་། ལྷ་དགོད་པ་འདྲ་བར་གསུངས་ཤིང་།དེ་ལ་སྒོ་བ་དགོད་དགོས་པའི་ཕྱིར་སྒོ་ཅན་དུ་དོན་གྱིས་ཐོབ་པོ། །རླུང་ལྷའི་དཀྱིལ་འཁོར་རོ། །༦ གཟུངས་ཀྱི་དཀྱིལ་འཁོར་ལས།ཤེས་རབ་ཀྱི་ཕ་རོལ་དུ་442

ཕྱིན་པའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པ་ལ་དབུས་སུ་པད་མ་འདབ་མ་ཉི་ཤུ་རྩ་ལྔ་པ། ཕྱི་ནས་རྡོ་རྗེའི་ཕྲེང་བས་བརྒྱན་པ། འདབ་མ་ཁ་དོག་སྣ་ཚོགས་པར་བྱས་པའི་དབུས་སུ་ཤེས་རབ་ཀྱི་ཕ་རོལ་དུ་ཕྱིན་མ་གསེར་མདོག །རྒྱན་ཐམས་ཅད་ཀྱིས་བརྒྱན་པ།ཏིང་ངེ་འཛིན་ལ་བཞུགས་པ་བྲི།འདབ་མ་རྣམས་ལ་ཤར་ནས་བརྩམས་ནས་ཨོཾ་ན་མཿ སརྦ་བུདྡྷ་བོ་སྙི་སཏྭ་ནཾ། ཨོཾ་བོ་དྷི་ཙིསྟ་བརྫ། ཨོཾ་ས་མནྟ་བྷ་དྲ་ཙ་ཕྱེ་བཱི། ཨོཾ་ཙིནྟ་མ་ནི། ཨོཾ་མ་ཎི་རོ་དྷེ། ཨོཾ་ཛཱ་ཏི་བི་བརྟེ། ཨོཾ་ཛཱ་ཏི་པ་རི་ཕརྟེ། ཨོཾ་བཛྲ་ཏེ་གི་བརྟེ། ཨོཾ་བཛྲ་ཏི་པ་རི་ཕརྟེ། ཨོཾ་མཧཱ་རཱག་དྷརྨ་ཏེ། ཨོཾ་བིརྱ་ཀ་བ་ཙེ།ཨོཾ་སརྦ་གཱ་མི་ཎྛཱི། ཨོཾ་བཛྲ་ཏྲི་དྷ་ཀ་བ་ཙི་ཏེ་ཧཱུཾ་ཕཊ། ཨོཾ་སརྦ་ཏ་ཐཱ་ག་ཏེ། ཨོཾ་སྭ་བྷ་ཝ་ཤུརྙེ། ཨོཾ་པྲ་1་པཱ་ར་མི་ཏ་ཚྭ་ན་བྲི་ཤུདྷེ། ཨོཾ་ཀརྨ་བི་ཤོ་དྷ་ནཾ་ཧཱུཾ། ཨོཾ་ནི་སུམྦྷ་བརྫ་ཎི་རྒྱུ་ཕཊ། ཨོཾ་ཀཱ་མ་རཱ་གེ། ཨོཾ་བཛྲ་རྒྱུ་བཛྲེ། ཨོཾ་སརྦ་དཱ་མ་ནི། ཨོཾ་ཏྲཱི།ཨོཾ་ཡ་ཀ་ར་མུ་ཁེ།ཨོཾ་པྲ་ཚྭ་པཱ་ར་མི་ཏེ།ཨོཾ་ཧཿ་་རྒྱུ་ཨོཾ་སཾ།ཨོཾ་སརྦ་ཏ་ཐཱ་ག་ཏ་ ་་ཀ་ཡ་མགྲེ། ཨོཾ་སརྦ་ཏ་ཐཱ་ག་ཏ་གཱ་བི་ཤོ་དྷ་ནེ། ཨོཾ་སརྦ་ཏ་ཐཱ་ཏ་ཙིསྟ་བཛྲ་ཨ།ཞེས་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྒོ་ཉི་ཤུ་རྩ་ལྔའི་ཡི་གེ་རྣམས་་་་་་་་ཕྱོགས་མདོག་ཏུ་བྲིའོ། །ཤེས་རབ་ཀྱི་ཕ་རོལ་དུ་ཕྱིན་པའི་དཀྱིལ་འཁོར་རོ། །)ཐེག་པ་ཆེན་པོ་མངོན་པར་རྟོག་པའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་དང་ལྡན་པ། ཕྱི་རོལ་ཁོར་ཡུག་གི་ར་བ་ལ་འོད་ཟེར་འབར་བས་འཁྲུགས་པ།དེའི་ནང་དུ་རྡོ་རྗེ་སྙིང་པོ་སྟེ།སྣ་ཚོགས་རྡོ་རྗེའི་ཕྲེང་བས་བསྐོར་བ་དེའི་དང་གི་ས་སྟོང་ལ་བྱང་ཆུབ་ཤིང་གིས་ཉེ་བར་མཛེས་པ གྲ་443

བཞི་དང་སྒོ་དང་སྒོ་ཁྱུད་ཀྱི་མཚམས་སུ་ཤར་དུ་ཟླ་ཕྱེད་རྡོ་རྗེ། ལྷོར་རྡོ་རྗེ་རིན་ཆེན། ནུབ་རྡོ་རྗེ་པད་མ། བྱང་དུ་སྣ་ཚོགས་རྡོ་རྗེ། འོད་ཟེར་འབར་བས་འཁྲིགས་པ། མདའ་ཡབ་ཀྱི་སྣམ་བུ་ལ་གནས་པའི་རྒྱལ་མཚན་ལ་བ་དན་རྩེ་མོར་དྲིལ་བུ་བཏགས་པ་རླུང་གིས་བསྐྱོད་པ་དང་བཅས་པའི་རྒྱལ་མཚན་་་་་་བསྒྲེངས་པའི་རྩེ་མོར་ཟླ་བྱེད་ལ་གནས་པའི་རྡོ་རྗེ་དང་རལ་གྲི་དང་ཨུཏྤལ་་་་དང་ལྕགས་ཀྱུ་ལ་སོགས་པས་བརྒྱན་པ།དེའི་ཕྱི་རོལ་ནས་ཆུའི་དཀྱིལ་འཁོར་གྱི་ཕྱི་ནས་ཁོར་ཡུག་བཞིན་དུ་ཡོངས་སུ་བསྐོར་ནས་གནས་པ། ཆུའི་དཀྱིལ་འཁོར་དེ་ལའང་སྒོ་དང་སྒོ་ཁྱུད་དང་སོགས་ཀྱི་སྒྲས་རྟ་བབས་དང་བཅས་་་་་པས་སྤྲས་པ། སྔར་གྱི་དཀྱིལ་འཁོར་གྲུ་བཞི་པ་དེའི་ནང་དུ་འཁོར་ལོ་ཆེན་པོ་སྟེ། དཀྱིལ་འཁོར་གྲུ་བཞི་པ་སྔར་གྱི་དེའི་ཕྱེད་ཀྱི་ཚད་ལ་རྟ་བབས་མེད་པ་བྱའོ། །དེའི་ནང་དུ་རྡོ་རྗེའི་ཕྲེང་བ་ཆ་ཕྲན་གཅིག་པས་ཡོངས་སུ་བསྐོར་བའི་ནང་ཐིག་བཞི་བཏབ་པས་ལེ་ཚེ་དགུར་བྱས་པའི་དབུས་སུ་རྡོ་རྗེ་སྙིང་པོའམ།དཀྱིལ་འཁོར་བྱང་ནུབ་ཀྱི་གདན་གྲུ་བཞི་པ། སེང་གེའི་་ཁྲིའི་སྟེང་དུ་རྡོ་རྗེ་རྩེ་ལྔ་པ། དེའི་སྟེང་དུ་པད་མ། དེའི་སྟེང་དུ་འཁོར་ལོ་དཀར་པོ། དེའི་ལྟེ་བར་རྣམ་པར་སྣང་མཛད་སྐུ་མདོག་དཀར་པོ་ཞལ་འཛུམ་པ་དང་བཅས་པ། ཏིང་ངེ་འཛིན་ལ་གནས་པ་མཉམ་བཞག་གི་ཕྱག་རྒྱ་ཅན་འོད་ཀྱི་དཀྱིལ་འཁོར་དུ།རྡོ་རྗེའི་ཕྲེང་བས་སྤྲས་ཤིང་འོད་ཟེར་འབར་བ་དཔྲལ་བའི་སྟེང་དང་། མགྲིན་པར་ཡང་། རིན་པོ་ཆེའི་ཕྲེང་བའི་རྒྱན་གྱིས་བརྒྱན་པ་བྲིའོ། །དེའི་ཕྱོགས་བཞིར་སེམས་མ་རྡོ་རྗེ་མ་ལ་སོགས་པ་བཞི་བྲི། ཤར་དུ་སའི་དཀྱིལ་འཁོར་གྱི་དབུས་444

སུ་མི་བསྐྱོད་པ། ལྷོར་མེའི་དཀྱིལ་འཁོར་གྱི་དབུས་སུ་རིན་འབྱུང་། ནུབ་ཏུ་ཆུའི་དཀྱིལ་འཁོར་གྱི་དབུས་སུ་འོད་དཔག་མེད། བྱང་དུ་རླུང་གི་དཀྱིལ་འཁོར་གྱི་དབུས་སུ་དོན་གྲུབ། མི་བསྐྱོད་པའི་མདུན་དང་གཡས་དང་གཡོན་དང་རྒྱབ་ཏུ་རྡོ་རྗེ་སེམས་དཔའ་རྒྱལ་པོ་ཆགས་པ་ལེགས་པ་རྣམས་སོ། །དེ་བཞིན་དུ་རིན་འབྱུང་གི་འཁོར་དུ་རྡོ་རྗེ་རིན་ཆེན་སོགས་བཞི། འོད་དཔག་མེད་ཀྱི་འཁོར་དུ་རྡོ་རྗེ་ཆོས་ལ་སོགས་པ་བཞི། དོན་གྲུབ་ཀྱི་འཁོར་དུ་རྡོ་རྗེ་ལས་ལ་སོགས་པ་བཞི་བྲི། ནང་གི་དཀྱིལ་འཁོར་གྱི་གྲ་བཞིར་ཤར་ལྷོར་སྒེག་མོ་དཀར་མོ། ལྷོ་ནུབ་ཏུ་ཕྲེང་བ་མ་ལྗང་མོ། ནུབ་བྱང་དུ་གླུ་མ་དཀར་མོ།བྱང་ཤར་དུ་གར་མ་སྣ་ཚོགས་མདོག་གོ །ཕྱིའི་དཀྱིལ་འཁོར་གྱི་གྲ་བཞིར་ཤར་ལྷོར་བདུག་པ་མ་དཀར་དམར། ལྷོ་ནུབ་ཏུ་མེ་ཏོག་མ་དམར་མོ། བྱང་ཤར་དུ་དྲི་མ་ཁྲ་མོ། དེའི་ཕྱིའི་ལྷོ་ཤར་དུ་གཟུགས་རྡོ་རྗེ་མ་མི་བསྐྱོད་པ་ལྟ་བུ།ལྷོ་ནུབ་ཏུ་སྒྲ་རྡོ་རྗེ་མ་རིན་འབྱུང་ལྟ་བུ། ནུབ་བྱང་དུ་རོ་རྡོ་རྗེ་མ་སྣང་མཐའ་ལྟ་བུ། བྱང་ཤར་དུ་རེག་རྡོ་རྗེ་མ་དོན་གྲུབ་ལྟ་བུའི་མདོག་ཅན་ནོ། །ཤར་སྒོར་ལྕགས་ཀྱུ་མ་དམར་པོ། ལྷོ་སྒོར་ཞགས་པ་སྔོན་པོ། ནུབ་སྒོར་ལྕགས་སྒྲོག་མཐིང་ནག བྱང་སྒོར་འབེབས་པ་ནག་པོ། ཞེས་འགྲེལ་པར་བཤད་དོ། །སྣམ་བུ་ལ་ཤར་ནས་བརྩམས་ཏེ་བྱམས་པ་དང་། འཇམ་དཔལ་དང་། ཀུན་ཏུ་བཟང་པོ་དང་། སྤྱན་རས་གཟིགས་དབང་ཕྱུག་དང་། ཕྱག་ན་རྡོ་རྗེ་དང་།རྡོ་རྗེ་སྙིང་པོ་དང་། ནམ་མཁའི་སྙིང་པོ་དང་། ལག་ན་རིན་ཆེན་དང་། འཁོར་ལོ་ལ་སོགས་པ་རྣམས་སྔར་བཞིན་བྲིའོ། །རྣམ་པར་སྣང་མཛད་ཆེན་པོའི་445

དཀྱིལ་འཁོར་རོ། །༨ དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་མངོན་པར་དབང་བསྐུར་བའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི རྟ་བབས་དང་བཅས་པའི་དབུས་སུ། དེའི་ཕྱེད་ཁྱོན་གྱི་གྲུ་བཞི་པའི་ནང་དུ་ཆུད་པའི་རེ་མིག་བརྒྱད་པ་ཅན། འབར་བ་དང་བཅས་པའི་འཁོར་ལོ་རྩིབས་བརྒྱད་པའི་ལྟེ་བར་པད་མ་འདབ་བརྒྱད་ཀྱི་ལྟེ་བ་ལ་རྣམ་སྣང་།་་་་རྩིབས་བརྒྱད་ལ་གཙུག་ཏོར་འཁོར་ལོས་བསྒྱུར་བ་ལ་སོགས་པ་བརྒྱད།ནང་གི་གྲར་སྒེག་སོགས་བཞི། ཕྱིའི་གྲར་བདུག་པ་སོགས་དང་། གཟུགས་སོགས་བཞི།སྒོར་སྒོ་སྐྱོང་སྣམ་བུ་ལ་བྱང་ཆུབ་སེམས་དཔའ་རྣམས་བྲི་སྟེ།རྣམ་པར་སྣང་མཛད་དང་མཐུན་པའི་དཀྱིལ་འཁོར་ཆེན་པོའོ།།༩ དཀྱིལ་འཁོར་རྣམ་པར་སྣང་མཛད་དང་མཐུན་པར་འདྲ་བ་ལ། དབུས་སུ་འཇིག་རྟེན་གསུམ་ལས་རྣམ་རྒྱལ་སྐུ་མདོག་སྔོན་པོ། ཞལ་ཁྲོ་གཉེར་དང་ལྡན་ཞིང་སྨིན་མ་འཁྱོག་པའི་ཞལ་བཞི་ལ་རེ་རེ་ཞིང་སྤྱན་གསུམ་གསུམ་རབ་ཏུ་འབར་བ རྩ་ཞལ་མཆེ་བ་ཅུང་ཟད་གཅིགས་པའི་ཞལ་གཡས་རྒོད་པ། གཡོན་དང་རྒྱབ་ཞལ་ཁྲོ་བ།ཞབས་གཡས་བསྐུམས་པས་དཀའ་བཟློག་མའི་ནུ་མ་ནས་མནན་པ།གཡོན་བརྐྱངས་པས་དབང་ཕྱུག་ཆེན་པོའི་འགྲམ་པ་གཡོན་པ་མནན་པ།རྡོ་རྗེ་ཕྲེང་བ་དང་། སངས་རྒྱས་ལྔའི་ཅོད་པན་གྱིས་བརྒྱན་པ། ཕྱག་དང་པོ་གཉིས་རྡོ་རྗེ་དང་ཞགས་པ་བསྣམས་ནས་འཇིག་རྟེན་གསུམ་རྒྱལ་གྱི་ཕྱག་རྒྱ་ཐུགས་ནར་མཛད་ཅིང་བསྡིགས་པ།འོག་མ་གཉིས་དབྱུག་པ་དང་ཞགས་པ་འཛིན་པའོ། །ཕྱོགས་བཞིར་ཟླ་བའི་དཀྱིལ་འཁོར་ལ་གནས་པའི་རལ་གྲི།446

འཁོར་ལོ། མདའ་གཞུ། དགྲ་སྟ་བྲིའོ། །དེ་ནས་ནང་སྒེག་བཞི། ཕྱི་སྒེག་བཞི།གཟུགས་སོགས་བཞི། སྒོ་བ་བཞི་རྣམས་སྔ་མ་དང་འདྲ་བའོ། །༡༠ འགྲེལ་པར་དེ་ལྟར་ཁྲོ་བོའི་དཀྱིལ་འཁོར་ནས་ཞེས་པའི་ཚིག་གིས། འཇིག་རྟེན་གསུམ་རྒྱལ་གྱི་གནས་སུ་ཧེ་རུ་ཀ་སྔོ་སྐྱ་ཐལ་བའི་མདོག་ཅན། འོད་སྔོན་པོ་འབར་བ་མེ་འབར་བའི་དབུས་ན་བཞུགས་ཤིང་། བ་སྤུའི་བུ་ག་ནས་མེ་འབར་བ་ཀུན་ནས་འབར་བའི་རྡོ་རྗེ་དང་ཐོད་པའི་ཅོད་པན་ཅན། ཁྲོ་བོ་ལ་སོགས་པའི་ཉམས་དང་ལྡན་ཞིང་ཞབས་གཡོན་བརྐྱང་གི་སྟབས་ཀྱིས་་་་་་་་་་་བཞུགས་པ། སྨིན་མ་འཁྱོགས་ལ་འཁྲུགས་པའི་ཞལ་དུ་མ་དང་ལྡན་ཞིང་ཕྱག་བརྒྱ་ཕྲག་དུ་མ་དང་ལྡན་པ་སྟེ། ཞབས་གཡས་བརྐྱང་དུ་མ་དང་ལྡན་པའོ། །བསྡུས་ན་རྡོ་རྗེ་རྒྱུ་མཛད་ལྟ་བུར་བསྡུའོ། །ཤར་དུ་མདུང་། ལྷོར་རྡོ་རྗེ། ནུབ་ཏུ་བེེ་ཅོན། བྱང་དུ་རལ་གྲི། དགོད་པ་གཞན་སྔ་མ་དང་འདྲ་བ་ནི། ཧེ་རུ་མའི་དཀྱིལ་འཁོར་རོ། །༡༡ དེ་ཉིད་ལ་དབུས་སུ་གཤིན་རྗེ་བཀོད་པ་ནི།གཤིན་རྗེ་གཤེད་ཀྱི་དཀྱིལ་འཁོར་རོ། །༡༢ དེ་ཉིད་ལས་ཁྲོ་བོ་གཟེགས་མ་བཀོད་པ་ནི། ཁྲོ་བོ་གཟེགས་མའི་དཀྱིལ་འཁོར་རོ། །༡༣ དེ་ཉིད་ལས་དབུས་སུ་རྟ་མགྲིན་བཀོད་པ་ནི། རྟ་མགྲིན་གྱི་དཀྱིལ་འཁོར་རོ། །༡༤དེ་ཉིད་ལས་དབུས་སུ་མི་གཡོ་བ་བཀོད་པ་ནི། མི་གཡོ་བའི་དཀྱིལ་འཁོར་ཏེ། དེ་ལྟར་ཁྲོ་བོའི་དཀྱིལ་འཁོར་དྲུག་ཏུ་འགྱུར་རོ།།༡༥ འགྲོ་བ་འདུལ་བའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་ཆུའི་དཀྱིལ་འཁོར་ཞེས་པ། ཟླ་བའི་དཀྱིལ་འཁོར་གྱི་ཕྱེད་ཀྱི་ཚད་ཅན། དེའི་447

དབུས་སུ་པད་མ་འདབ་བརྒྱད་ཀྱི་ལྟེ་བར་འགྲོ་བ་འདུལ་བ་དཀར་པོ། །རལ་པའི་ཅོད་པན་འཛིན་པ། ཞལ་བཞི་པ་ཕྱག་བཞི་པ། ཕྱག་དང་པོ་གཉིས་གཡོན་སྙེམས་པ་དང་བཅས་པས་པད་མའི་སྡོང་བུ་དཀུར་བརྟེན་ཅིང་།གཡས་པས་དེའི་འདབ་མ་ཐུགས་ཀུར་ཁ་འབྱེད་པ། འོག་མ་གཉིས་ཀྱིས་མཆོག་སྦྱིན་དང་བཅས་པའི་བགྲང་ཕྲེང་དང་། སྤྱི་བླུགས་འཛིན་པ། སྐུ་ལ་རྒྱན་ཐམས་ཅད་ཀྱིས་བརྒྱན་པ། སངས་རྒྱས་ལྔའི་ཕྲེང་བ་དང་། པད་མའི་ཕྲེང་བས་སྤྲས་པ། དེའི་མདུན་དུ་པད་མ། གཡས་སུ་བགྲང་ཕྲེང་། རྒྱབ་ཏུ་དབྱུག་པ། གཡོན་དུ་སྤྱི་བླུགས་ཏེ། ཐམས་ཅད་ཀྱང་ཟླ་བ་ལ་གནས་པའོ། །སྒེག་མོ་ནས་སྒོ་བའི་བར་སྔར་དང་འདྲ་བ་ལ། སྣམ་བུ་ལ་ནམ་མཁའི་མཛོད་དང་། རིན་ཆེན་འབྱུང་གནས་དང་། འཇིག་རྟེན་དབང་ཕྱུག་དང་། འཇམ་དཔལ་དང་། ངན་སོང་ཀུན་འདྲེན་དང་། བློ་གྲོས་མི་ཟད་པ་དང་། སའི་སྙིང་པོ་དང་། སྒྲིབ་པ་རྣམ་སེལ་དང་། དྲ་བ་ཅན་གྱི་འོད་རྣམས་རིམ་ལས་དགོད་པར་བྱའོ། །ཞེས་འགྲེལ་པར་གསུངས་སོ། །འདི་ལ་བྱང་སེམས་དགུ་ལས་མི་སྣང་སྟེ།དོན་གྱིས་བཅུ་དྲུག་དགོས་སམ་སྙམ་མོ།།འགྲོ་བ་འདུལ་བའི་དཀྱིལ་འཁོར་རོ། །༡༦ རྡོ་རྗེ་རིན་ཆེན་གྱི་དཀྱིལ་འཁོར་ནི། ཕྱི་འགྲོ་འདུལ་དང་འདྲ་བའི་ནང་དུ་དེའི་ཕྱེད་ཀྱི་ཚད་ཀྱིས་རིན་ཆེན་ཟུར་བརྒྱད་པའི་དཀྱིལ་་་་་འཁོར་རྣམ་པར་ཐིག་བཞི་བཏབ་པས་ལེ་ཚེ་དགུ་འོད་ཟེར་འབར་བས་་་་་་་་་བསྐོར་བའི་དབུས་ཀྱི་རེ་མིག་ལ་པད་མ་འདབ་མ་སྣ་ཚོགས་པའི་མཐའ་མ་་་་ནས་རིན་པོ་ཆེས་བསྐོར་བའི་དབུས་སུ་རྡོ་རྗེ་རིན་ཆེན་ལྗང་ཁུ། སངས་རྒྱས་448

ལྔའི་ཅོད་པན་དང་ལྡན་པ། ཕྱག་བཞིའི་གཡས་དང་པོ་ན་རིན་པོ་ཆེ་ཆ་བརྒྱད་པ་བསྣམས་པ། གཉིས་པས་པད་མ་རཱ་ག
 གཡོན་དང་པོ་ཨིནྡྲ་ནི་ལ།གཉིས་པས་ཡིད་བཞིན་གྱི་ནོར་བུ་རིན་པོ་ཆེ་བསྣམས་པ། ཡིད་བཞིན་གྱི་ནོར་བུ་དང་ཤེལ་ལ་སོགས་པའི་རྒྱན་རྣམ་པ་སྣ་ཚོགས་པས་བརྒྱན་པའོ། །དེའི་ཕྱོགས་བཞིར་མདུན་དུ་དབང་བསྐུར་བའི་ནོར་བུ་རིན་པོ་ཆེ་ཆ་བརྒྱད་པ། གཡས་སུ་པད་མ་རཱ་ག རྒྱབ་ཏུ་ཨིནྡྲ་ནཱི་ལ། གཡོན་དུ་ཡིད་བཞིན་གྱི་ནོར་བུ་རིན་པོ་ཆེ་དགོད་དོ། །སྒེག་མོ་ནས་སྒོ་བའི་བར་འགྲོ་འདུལ་དང་འདྲ་སྟེ།རྡོ་རྗེ་རིན་ཆེན་གྱི་དཀྱིལ་འཁོར་རོ། །༡༧ རྡོ་རྗེ་ལས་ཀྱི་དཀྱིལ་འཁོར་ནི། ཕྱི་འགྲོ་འདུལ་དང་འདྲ་བ་ལ།ཁྱད་པར་དུ་ཁོར་ཡུག་ལ་ཕྱི་ནས་སྣ་ཚོགས་རྡོ་རྗེའི་ཕྲེང་བས་བསྐོར་བ། དེའི་ནང་དུ་དེའི་ཕྱེད་ཅན་གྱི་སྣ་ཚོགས་རྡོ་རྗེའི་ཕྲེང་བས་བསྐོར་བའི་ནང་དུ་ཇིག་བཞི་བཏབ་པས་ལེ་ཚེ་དགུར་བྱས་པ་ལ་ཞལ་བཞི་པ་སྟེ། ཕྱོགས་བཞིའི་རེ་མིག་སྣ་ཚོགས་རྡོ་རྗེའི་རྣམ་པར་བྱས་པའི་ལྟེ་བར་པད་མ་སྣ་ཚོགས་པའི་མདོག་ཅན་གྱི་ལྟེ་བར་རྡོ་རྗེ་སྣ་ཚོགས་མདོག་སྟེ།ཞལ་ལ་དཀར་པོ། བྲང་ལ་དམར་པོ། ལག་པ་ལ་ལྗང་ཁུ། ལྟེ་བ་ལ་སེར་པོ། ལྷགས་ནག་པོའོ།།ཕྱག་གཉིས་དམ་ཚིག་གི་རྡོ་རྗེ་ཁུ་ཚུར་འཛིན་པ། རྒྱན་ཐམས་ཅད་ཀྱིས་བརྒྱན་པ། སངས་རྒྱས་ལྔའི་ཅོད་པན་གྱིས་བརྒྱན་པ། འབར་བའི་ཕྲེང་བ་འཁྲུགས་པའི་འོད་མངའ་བའོ། །དེའི་ཕྱོགས་བཞིར་སྔར་རྡོ་རྗེ་རིན་ཆེན་གྱི་དཀྱིལ་འཁོར་དུ་བཤད་པའི་མཚན་མ་བཞི་ལ་སྣ་ཚོགས་ཐིག་ལེའི་ཕྲེང་་་་་བས་བསྐོར་བ། སྒེག་མོ་ལ་སོགས་པ་སྔར་དང་འདྲ་སྟེ། འདི་རྡོ་རྗེ་ཁུ་ཚུར་གྱི་449

དཀྱིལ་འཁོར་དུ་འགྲེལ་པར་བཤད་དེ། ཕྱག་མཚན་ཁུ་ཚུར་བཤད་པ་ལ་དགོངས་པ་འདྲ། རྒྱུད་ལས། ལས་ཀྱི་དཀྱིལ་འཁོར་རོ། །ཞེས་བཤད་པ་ལྟར་ན། རྡོ་རྗེ་ལ་ལས་ཀྱི་དཀྱིལ་འཁོར་དུ་འོས་པ་འདྲ་སྟེ། རྡོ་རྗེ་ཁུ་ཚུར་གྱི་དཀྱིལ་འཁོར་འོག་ནས་བཤད་པའི་ཕྱིར་དང་། སྐུ་མདོག་དང་བསྟུན་ནའང་ལས་སུ་རིགས་སོ། །རྡོ་རྗེ་ལས་སམ་ཁུ་ཚུར་གྱི་དཀྱིལ་འཁོར་རོ། །འཇམ་དཔལ་གྱི་དཀྱིལ་འཁོར་ནི། ཕྱི་སྔ་མ་དང་འདྲ་བ་ཡིན་ལ། དཔེ་ཁ་ཅིག་ལས་སྒོ་གཅིག་ཅེས་འབྱུང་བ་ནི། འགྱུར་མ་དག་པའམ་དཔེ་མ་དག་པར་སྣང་སྟེ། རྒྱ་དཔེ་ལས་སྒོ་བཞིར་བཤད་པའི་ཕྱིར་རོ། །དེའི་དབུས་སུ་དཀྱིལ་འཁོར་གྱི་ཕྱེད་ཁྱོན་གྱི་ཤེས་རབ་ཡེ་ཤེས་ཀྱི་རང་བཞིན་གྱི་འཁོར་ལོ་རྩིབས་བརྒྱད། མུ་ཁྱུད་ལ་ཨ་ར་པ་ཙ་ནའི་ཡི་གིས་བསྐོར་བ། དེའི་དབུས་སུ་པད་མ་འདབ་བརྒྱད་ཀྱི་ལྟེ་བར་འཇམ་དབྱངས་དམར་པོ་ཞལ་བཞི་པ།ཕྱག་བཞི་གས་རལ་གྲི་འཛིན་པ། འོད་ཀྱི་དཀྱིལ་འཁོར་དུ་རལ་གྲིའི་ཕྲེང་བས་མཛེས་པ།འོད་ཀོར་ལ་ཨ་ར་པ་ཙ་ནའི་ཡི་གིས་བསྐོར་བ། ཐུགས་སྐར་ཡི་གེ་ཨཿ ་ཚེག་དྲག་ཅན་གནས་པའོ།།པད་འདབ་ཀྱི་ཕྱོགས་བཞི་ལ་རལ་གྲི་བྲི།མཚམས་བཞི་ལ་ཤེས་རབ་ཀྱི་ཕ་རོལ་དུ་ཕྱིན་པའི་པོ་ཏི་བཞི་བྲི་ཞིང་། གཞན་སྔར་དང་འདྲ་བ་སྟེ། འཇམ་དཔ་ལ་གྱི་དཀྱིལ་འཁོར་རོ། །༡༩ སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བའི་དཀྱིལ་འཁོར་ནི། ཕྱི་སྔར་དང་འདྲ་བའི་ནང་དུ་དེའི་ཕྱེད་ཅན་གྱི་འཁོར་ལོ་རྩིབས་བཅུ་གཉིས་པ། དེའི་མུ་ཁྱུད་ལ་རྟེན་ཅིང་འབྲེལ་འབྱུང་ཕྲེང་བ་སྟེ། ཨཱ་ཡིག་གིས་བསྐོར་བ། དེའི་ལྟེ་བར་རྡོ་རྗེ་རྒྱུ་ནག་པོ་ཞལ་བཞི་བ་450

ཕྱག་བཞི་པ། དང་པོ་གཉིས་ཀྱིས་འཁོར་ལོ་བསྐོར་བ། འོག་མ་གཉིས་ཀྱིས་རལ་གྲི་དང་ཞགས་པ་འཛིན་པ།རྒྱན་ཐམས་ཀྱིས་བརྒྱན་པ།རྒྱུ་ཡིག་གི་ཕྲེང་བས་གཡས་གཡོན་གྱི་གཞོགས་སུ་འཁོར་ལོ་གཉིས་ཀྱི་འོད་ཟེར་གྱི་ཕྲེང་བས་མཛེས་པར་བསྐོར་བའོ། །དེའི་མདུན་དུ་དུང་། གཡས་སུ་འཁོར་ལོ། རྒྱབ་ཏུ་ཞགས་པ། གཡོན་ཏུ་རལ་གྲི་བྲིའོ། །སྒེག་མོ་ལ་སོགས་པ་སྔ་མ་དང་འདྲ་སྟེ།ཆོས་ཀྱི་འཁོར་ལོའི་དཀྱིལ་འཁོར་རོ། །༢༠ ནམ་མཁའ་མཛོད་ཀྱི་དཀྱིལ་འཁོར་ནི། ཕྱིའི་དཀྱིལ་འཁོར་ཆོས་ཀྱི་དབྱིངས་ཀྱི་དཀྱིལ་འཁོར་དང་འདྲ་བར་ཐིག་བཏབ་ལ། དེའི་ནང་དུ་པད་མ་འདབ་བརྒྱད་ཀྱི་ལྟེ་བར་ནམ་མཁའ་མཛོད་སྐུ་མདོག་བེེ་ཌཱུརྱའི་མདོག་ལྟ་བུ་ཤིན་ཏུ་གསལ་བ། དེ་ལ་འོད་ཀྱི་དཀྱིལ་འཁོར་དཀར་པོས་བསྐོར་བ་ཕྱག་ན་སྣ་ཚོགས་རྡོ་རྗེ་འཛིན་པ།སངས་རྒྱས་ལྔའི་ཅོད་པན། དཔྲལ་བའི་སྟེང་དང་མགྲིན་པར་ཡང་རིན་པོ་ཆེའི་ཕྲེང་བས་སྤྲས་པ།གཞོན་ནུ་རབ་ཏུ་བརྗིད་པའི་ཞལ་ཅན་ནོ།།པད་མའི་ཕྱིའི་འདབ་མ་ལ་ཨོཾ་གི་ཞེས་པའི་སྔགས་ཀྱི་ཕྲེང་བ་དང་ལྡན་པའོ། །མ་གསུངས་ཀྱང་ཕྱོགས་བཞིར་སྣ་ཚོགས་རྡོ་རྗེ་བྲི་བ་དོན་གྱིས་ཐོབ་བོ། །གཞན་སྔར་དང་འདྲ་སྟེ།ནམ་མཁའ་མཛོད་ཀྱི་དཀྱིལ་འཁོར་རོ།།༢༡ རྡོ་རྗེ་གནོད་སྦྱིན་གྱི་དཀྱིལ་འཁོར་ནི། ཕྱི་སྔར་དང་འདྲ་བ་ལ། དེའི་ནང་དུ་དེའི་ཕྱེད་ཀྱི་ཁྱོན་གྱི་ཁྲོ་བོའི་དཀྱིལ་འཁོར་གྲུ་བཞི་བ་འབར་བ་དང་བཅས་པ།དེའི་སྟེང་དུ་མེའི་དཀྱིལ་འཁོར་རོ། །དེའི་སྟེང་དུ་པད་མ་འདབ་མ་བརྒྱད་ཀྱི་ལྟེ་བ་ལ་རྡོ་རྗེ་གནོད་སྦྱིན་ཞལ་བཞི་པ་ཕྱག་བཞི་པ་རྒྱན་ཐམས་ཅད་ཀྱིས་བརྒྱན་པ་451

སྟེ། སྐུ་མདོག་ཕྱག་མཚན་དངོས་སུ་མ་གསུངས་ཀྱང་། ནག་པོ། རྡོ་རྗེའི་མཆེ་བ་འཛིན་པར་དོན་གྱིས་ཐོབ་བོ། །ཧཿ འབར་བ་དང་བཅས་པས་མཐའ་མ་ནས་བསྐོར་བའོ། །གཞན་སྔར་དང་འདྲ་སྟེ། རྡོ་རྗེ་གནོད་སྦྱིན་གྱི་དཀྱིལ་འཁོར་རོ། །༢༢ དོན་ཡོད་རྒྱལ་པོའི་དཀྱིལ་འཁོར་ནི། ཕྱི་སྔར་དང་འདྲ་བའི་ནང་དུ་དེའི་ཕྱེད་ཀྱི་ཁྱོན་གྱི་ལྕགས་ཀྱུའི་རྣམ་པ་ཞེས་པ་ཟུར་གསུམ་གྱི་རྣམ་པའི་དཀྱིལ་འཁོར་རོ།།དེའི་དབུས་སུ་འོད་ཟེར་དང་བཅས་པའི་ལྕགས་ཀྱུའི་སྟེང་དུ་དོན་ཡོད་རྒྱལ་པོ་ཞལ་བཞི་པ་ཕྱག་བཞི་པ།དང་པོ་གཉིས་ཀྱིས་རྡོ་རྗེ་ཁུ་ཚུར་གྱིས་ལྕགས་ཀྱུ་འཛིན་པ། གཡས་གཉིས་པ་མཆོག་སྦྱིན་པ། གཡོན་སྙེམས་པ་དང་བཅས་པ་རབ་ཏུ་གཡོ་བའི་འོད་ཟེར་འཁྲུགས་པ་བྲིས་པ་དེའི་འོད་ཀྱི་དཀྱིལ་འཁོར་དུ་ཡི་གེ་རྒྱུ་གིས་བསྐོར་བའོ།།གཞན་ནི།སྔར་དང་འདྲ་སྟེ། དོན་ཡོད་རྒྱལ་པོའི་དཀྱིལ་འཁོར་རོ། །༢༣ རྡོ་རྗེ་རྒྱལ་པོའི་དཀྱིལ་འཁོར་ནི། གཞན་ཐམས་ཅད་དོན་ཡོད་རྒྱལ་པོ་དང་འདྲ་བ་ལས། ཁྱད་པར་ཕྱག་གཉིས་ཀྱིས་ལྕགས་ཀྱུ་འཛིན་པ། གཉིས་ཀྱིས་ཞགས་པ་འཛིན་པ། འོད་ཀྱི་དཀྱིལ་འཁོར་དུ་ཛྫཿ ་ཡིས་བསྐོར་བ་བྲིའོ། །གཟི་བརྗིད་ཆེན་པོ་དཀར་དང་དམར། ཞེས་གསུངས་པས། སྐུ་མདོག་དམར་སྐྱའམ། དཀར་ལ་དམར་བའི་མདངས་ཆགས་པའོ། །སྒེག་སོགས་རྣམས་སྔ་མ་བཞིན་ཏེ། རྡོ་རྗེ་རྒྱལ་པོའི་དཀྱིལ་འཁོར་རོ། །༢༤རྡོ་རྗེ་ཆགས་པའི་དཀྱིལ་འཁོར་ནི། ཕྱི་སྔར་དང་འདྲ་བའི་ནང་དུ་ཐམས་ཅད་དམར་པོར་བྱས་པའི་དབུས་སུ་པད་མ་འདབ་་་་་་་་་བརྒྱད་ཀྱི་ལྟེ་བར་རྡོ་རྗེ་ཆགས་པ་དམར་པོ་ཞལ་བཞི་པ། ཞལ་རེ་རེའང་སྤྱན་452

གསུམ་གསུམ་དང་ལྡན་པ།ཕྱག་དང་པོ་གཉིས་མདའ་གཞུ་འཛིན་པ། གཡས་གཉིས་པ་མཆོག་སྦྱིན། གཡོན་གཉིས་པ་སྙེམས་པ་དང་བཅས་པ། འོད་ཀྱི་དཀྱིལ་འཁོར་དུ་ཧོ་ཡིག་གི་ཕྲེང་བས་མཛེས་པ། ངོས་བཞིར་མེ་ཏོག་གི་མདས་བསྐོར་བའོ། །སྒེག་སོགས་ནི། སྔར་དང་འདྲ་བའོ། །རྡོ་རྗེ་ཆགས་པའི་དཀྱིལ་འཁོར་རོ། །༢༥ དཀྱིལ་འཁོར་ཕྱི་སྔར་དང་འདྲ་བའི་ནང་དུ་དེའི་ཕྱེད་ཁྱོན་གྱི་དཀྱིལ་འཁོར་གྲུ་བཞི་པ། དེའི་ལྟེ་བར་པད་མ་འདབ་བརྒྱད་ཀྱི་དབུས་ཀྱི་ཟླ་བའི་སྟེང་དུ་རྡོ་རྗེ་ལེགས་པ་དཀར་པོ། ཕྱག་གཉིས་ལེགས་སོ་སྩོལ་བས་ཚིམ་པར་མཛད་པ། འོད་ཀྱི་དཀྱིལ་འཁོར་དུ་སྨཿཡིག་གིས་བསྐོར་བ།གཞན་སྔར་དང་འདྲ་སྟེ།ལེགས་པའི་དཀྱིལ་འཁོར་རོ།།༢༦དཀྱིལ་འཁོར་ཕྱི་སྔ་མ་དང་འདྲ་བའི་དབུས་སུ་རྡོ་རྗེ་ཉི་མའི་དཀྱིལ་འཁོར་ཆེན་པོ། དེའི་སྟེང་དུ་དཀྱིལ་འཁོར་གྲུ་གསུམ། དེའི་སྟེང་དུ་པད་མ་འདབ་བརྒྱད། དེའི་ལྟེ་བ་ལ་རྡོ་རྗེ་གཟི་བརྗིད་དམར་པོ་ཞལ་བཞི་པ། ཕྱག་བཞི་པ། ཕྱག་གཉིས་ཀྱིས་ཉི་མའི་དཀྱིལ་འཁོར་འཛིན་པ། གཉིས་ཀྱིས་རིན་པོ་ཆེའི་དཀྱིལ་འཁོར་འཛིན་པ། རྒྱན་ཐམས་ཅད་ཀྱིས་བརྒྱན་པ། ཉི་མ་ལྟ་བུའི་འོད་ཀོར་དུ་ཨོཾ་ཡིག་གི་ཕྲེང་བས་བསྐོར་བ། ཕྱོགས་བཞིར་ཤར་ནུབ་ཏུ་ཉི་མ་དང་། ལྷོ་བྱང་དུ་རིན་པོ་ཆེའི་དཀྱིལ་འཁོར་གྱིས་བརྒྱན་པ་སྟེ། གཞན་ཐམས་ཅད་སྔ་མ་བཞིན་ནོ། །རྡོ་རྗེ་གཟི་བརྗིད་ཀྱི་དཀྱིལ་འཁོར་རོ། །༢༧ ཕྱི་སྔ་མ་དང་འདྲ་བའི་ནང་དུ་ཟླ་བའི་དཀྱིལ་འཁོར་ཟླུམ་པོ། དེའི་དབུས་སུ་རླུང་གི་དཀྱིལ་འཁོར་ཟླ་བ་ཕྱེད་པའི་རྣམ་པ་ལྟ་བུ་ལ། རིན་པོ་ཆེའི་རྒྱལ་མཚན་ཡོངས་སུ་བསྒྲེང་བས་453

མཚན་པ། དེའི་དབུས་སུ་རྡོ་རྗེ་རྒྱལ་མཚན་སྐུ་མདོག་སྔོན་པོ། རྒྱན་ཐམས་ཅད་ཀྱིས་བརྒྱན་པ། ཞལ་བཞི་པ་ཕྱག་བཞི་པ་དང་པོ་གཉིས་ཀྱིས་རིན་པོ་ཆེའི་ཆར་པ་འབེབས་པའི་ཡིད་བཞིན་གྱི་ནོར་བུའི་རྒྱལ་མཚན་འཛིན་པ།གཡས་འོག་མ་མཆོག་སྦྱིན། གཡོན་འོག་མ་སྙེམས་པ་དང་བཅས་པ། རྒྱན་ཐམས་ཅད་ཀྱིས་བརྒྱན་པ་འོད་ཀྱི་དཀྱིལ་འཁོར་དུ་ཏྲཿཡིག་གིས་བསྐོར་བ།ཕྱོགས་བཞིར་རིན་པོ་ཆེའི་རྒྱལ་མཚན་བཞི། གཞན་སྔ་མ་བཞིན་ཏེ། རྡོ་རྗེ་རྒྱལ་མཚན་གྱི་དཀྱིལ་འཁོར་རོ། །༢༨ དཀྱིལ་འཁོར་ཕྱི་སྔ་མ་དང་འདྲ་བའི་ནང་དུ་བྱེད་ཀྱི་ཚད་ཀྱིས་དཀྱིལ་འཁོར་སྐུམ་པོ་སྔོན་པོ། དེའི་སྟེང་དུ་ཆུའི་དཀྱིལ་འཁོར་འཁོར་ལོས་མཚན་པ།དེའི་དབུས་སུ་རྡོ་རྗེ་བཞན་པ་དཀར་པོ།རྒྱན་ཐམས་ཅད་ཀྱིས་བརྒྱན་པ།ཞལ་བཞི་པ་ཕྱག་བཞིའི་དང་པོ་གཉིས་ཀྱིས་སོའི་ཕྲེང་བ་འཛིན་པ།འོག་མ་གཉིས་ཀྱིས་གཡས་མཆོག་སྦྱིན།གཡོན་སྙེམས་པ་དང་བཅས་པ་འོད་ཀོར་ཧཿཡིག་གིས་བསྐོར་བ།ཕྱོགས་བཞིར་ཡང་སོའི་ཕྲེང་བས་བརྒྱན་པའོ། །གཞན་སྔར་བཞིན་ཏེ། རྡོ་རྗེ་བཞད་པའི་དཀྱིལ་འཁོར་རོ། །༢༩ དཀྱིལ་འཁོར་ཕྱི་སྔ་མ་དང་འདྲ་བའི་དབུས་དེའི་བྱེད་མ་གྱིས་མེའི་དཀྱིལ་འཁོར་དམར་པོ་གྲུ་གསུམ།སུམ་མདོ་མེ་རིས་ཀྱིས་རྣམ་པར་བརྒྱན་པ། དེའི་སྟེང་དུ་པད་མ། དེའི་དབུས་སུ་རྡོ་རྗེ་སྨྲ་བ་མར་གད་ཀྱི་མདོག་ཅན།ཞལ་བཞི་པ་ཕྱག་བཞི་པ།དང་པོ་གཉིས་རྡོ་རྗེས་མཚན་པའི་ལྕེ་དང་གདན་རྟེན་དུ་དོན་གྱིས་ཐོབ་ཅིང་། འོག་མ་གཉིས་གཡས་མཆོག་སྦྱིན།གཡོན་སྙེམས་པའི་ཚུལ་གྱིས་བཞུགས་པ།འོད་ཟེར་སྣ་ཚོགས་པའི་ཕྲེང་བས་454 ་

བསྐོར་ཞིང་།འོད་ཀོར་དུ་ཡི་གེ་རས་བསྐོར་བ།ཕྱོགས་བཞིར་རྡོ་རྗེའི་ལྕེ་བཞི་བྲིའོ། །གཞན་སྔར་དང་འདྲ་བ་ནི། རྡོ་རྗེ་སྨྲ་བའི་དཀྱིལ་འཁོར་རོ། །༣༠དཀྱིལ་འཁོར་ཕྱི་སྔ་མ་དང་འདྲ་བའི་ནང་དུ་དེའི་ཕྱེད་ཁྱོན་གྱི་གོ་ཆའི་་་་་་་་་་དཀྱིལ་འཁོར་རིན་པོ་ཆེ་སྣ་ཚོགས་པས་བརྒྱན་པའི་དབུས་སུ་རྡོ་རྗེ་བསྲུང་བ་སྐུ་མདོག་སྔར་བཤད་པ་ལྟར་སྣ་ཚོགས་མདོག །ཞལ་བཞི་པ་ཕྱག་བཞི་པ།དང་པོ་གཉིས་ཀྱིས་གོ་ཆ་འཛིན་པ། འོག་མ་གཉིས་ཀྱིས་གཡས་མཆོག་སྦྱིན།གཡོན་མེ་ཏོག་དམར་པོ་འཛིན་པ། འོད་ཟེར་འབར་བ་དང་ལྡན་པའི་འོད་ཀོར་ལ་ཧ་ཡིག་གི་ཕྲེང་བས་བསྐོར་བ། ཕྱོགས་བཞིར་རྡོ་རྗེའི་གོ་ཆ་བཞི་དང་ལྡན་པ། གཞན་སྔ་མ་བཞིན་ཏེ། རྡོ་རྗེ་བསྲུང་བའི་དཀྱིལ་འཁོར་རོ། །༣༡དཀྱིལ་འཁོར་ཕྱི་སྔ་མ་དང་འདྲ་བའི་ནང་དུ་སྣ་ཚོགས་རྡོ་རྗེ། དེའི་ལྟེ་བ་ལ་སྣ་ཚོགས་པད་མ་སེར་བ་འདབ་བརྒྱད།དེའི་སྟེང་དུ་རྡོ་རྗེ་ཁུ་ཚུར་དཀར་པོ་རྒྱན་ཐམས་ཅད་ཀྱིས་བརྒྱན་པ། ཞལ་བཞི་པ། ཕྱག་བཞིའི་དང་པོ་གཉིས་ཀྱིས་ཁུ་ཚུར་གྱི་ཕྱག་རྒྱ་འཆང་། འོག་མ་གཉིས་གཡས་མཆོག་སྦྱིན། གཡོན་སྙེམས་པ། འོད་ཀོར་ལ་ཡི་གེ་བཾ་གྱིས་བསྐོར་བ། ཕྱོགས་བཞིར་ཁུ་ཚུར་གྱི་མཚན་མ་བཞི། གཞན་ནི། སྔ་མ་བཞིན་ཏེ། རྡོ་རྗེ་ཁུ་ཚུར་གྱི་དཀྱིལ་འཁོར་རོ། །༣༢ ཕྱོགས་བཞིར་མཚན་མ་མ་སྨོས་པ་རྣམས་ལ་ཡང་ལྷ་དེ་དང་དེའི་ཕྱག་མཚན་ཕྱོགས་བཞིར་དགོད་པར་གསུངས་སོ། །འཇིག་རྟེན་པའི་དཀྱིལ་འཁོར་ནི། དབང་ཕྱུག་ཆེན་པོའི་དཀྱིལ་འཁོར་ལ། ཕྱི་གྲུ་བཞི་པ་སྒོ་གཅིག་སྒོ་ཁྱུད་དང་རྟ་བབས་ལ་སོགས་པ་མེད་པས། རེ་ཁ་དཀར་པོས་བྲིས་པའི་455

དབུས་སུ་ཆུའི་དཀྱིལ་འཁོར།དེའི་སྟེང་དུ་ཁྱུ་མཆོག་ལ་ཞོན་པའི་དབང་ཕྱུག་ཆེན་པོ་མིག་གསུམ་པ། ལུས་ལ་ཐལ་བས་བྱུགས་ཤིང་མགོ་བོ་ལ་རལ་བའི་ཚོགས་འཕྱང་བ། སྟག་གི་པགས་པའི་གོས་གྱོན་པ། ཕྱག་དང་པོ་གཉིས་མདུང་རྩེ་གསུམ་པ་དང་། པརྩི་ཤ་འཛིན་པ། འོག་མ་གཉིས་ཀྱིས་དུང་དང་པད་མ་འཛིན་པ། དེ་བཞིན་གཤེགས་པ་ལ་ཕྱག་འཚལ་བ་བྲི། ཕྱོགས་བཞིར་རྩེ་གསུམ་དང་པརྩི་པ་དང་།མདུང་དང་པད་མ་བྲི་སྟེ།དབང་ཕྱུག་ཆེན་པོའི་དཀྱིལ་འཁོར་རོ། །༣༣ དཀྱིལ་འཁོར་དེ་དང་འདྲ་བ་ལ། དབང་ཕྱུག་ཆེན་པོའི་གནས་སུ་ནག་པོ་ཆེན་པོ།ལག་པ་སྟོང་དང་ལྡན་པས་གར་བྱེད་པ་དང་།དེ་དང་ལྷན་ཅིག་ཏུ་དགའ་བྱེད་དབང་ཕྱུག་ལག་པ་བཞི་པ། དབང་ཕྱུག་ཆེན་པོ་དང་འདྲ་བའི་ཕྱག་མཚན་འཛིན་ཅིང་གར་བྱེད་པ་བྲི།ཕྱོགས་བཞིར་རྩེ་གསུམ་ལ་སོགས་པའི་མཚན་མ་བྲི་སྟེ། དགའ་བྱེད་དབང་ཕྱུག་དང་ནག་པོ་ཆེན་པོའི་དཀྱིལ་འཁོར་རོ། ། ༣༤དཀྱིལ་འཁོར་ཕྱི་དབང་ཕྱུག་ཆེན་པོའི་དཀྱིལ་འཁོར་དང་འདྲ་བའི་ནང་དུ་པད་མོའི་ལྟེ་བར་རྒྱལ་བར་བྱེད་པ་་་་་་་་དང་། སྤྲང་རྩིར་བྱེད་པ་དང་། དོན་ཀུན་གྲུབ་པ་སྟེ། མིང་པོ་གསུམ། གཡས་མདའ།གཡོན་གཞུ་འཛིན་པ།ཕྱོགས་བཞིར་མདའི་ཕྱག་རྒྱས་བསྐོར་བ་བྲི་སྟེ།མིང་པོ་གསུམ་གྱི་དཀྱིལ་འཁོར་རོ། །༣༥ ཕྱི་སྔར་དང་འདྲ་བའི་དབུས་སུ་པད་མ་འདབ་མ་བཞི་བའི་ལྟེ་བར་གཏུམ་བུ་རུ།ཤར་གྱི་འདབ་མ་ལ་རྒྱལ་བ་་དམར་པོ་མདའ་གཞུ་འཛིན་པ། ལྷོར་རྣམ་རྒྱལ་ནག་པོ་རལ་གྲི་དང་ཕུབ་འཛིན་པ། ནུབ་ཏུ་མི་ཕམ་པ་སེར་པོ་གཏེར་གྱི་ལག་པ། བྱང་དུ་གཞན་གྱིས་456

མི་ཐུབ་པ་དཀར་པོ་ཐོད་པ་དང་བཅས་པའི་ཀ་ཟུ་ར་ཀ་འཛིན་པའོ། །ངོས་བཞིར་རང་གི་མཚན་མ་དེ་རྣམས་བྲི། འཇིག་རྟེན་པའི་དཀྱིལ་འཁོར་དེ་རྣམས་ལའང་། ཕྱིའི་ཁོར་ཡུག་ལ་རྡོ་རྗེ་རྩེ་གསུམ་པའི་ཕྲེང་བ་དང་འོད་ཟེར་འབར་བ་བྲི་བར་བཤད་དོ། །གཏུམ་བུ་རུའི་དཀྱིལ་འཁོར་རོ། །༣༦ རྒྱུད་ཕྱི་མ་རིགས་ཐམས་ཅད་ཀྱི་བྱང་ཆུབ་ཀྱི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་རྟ་དང་བཅས་པའི་ནང་དུ་དེའི་བྱེད་ཀྱི་ཚད་ཀྱིས་ཐིག་བཞི་བཏབ་པའི་ལེ་ཚེ་་་་དགུ། ལེ་ཚེ་ཕྱོགས་མདོག་ཏུ་བྱས་པའི་དབུས་སུ་ཟླ་བའི་གདན་ལ་རྣམ་སྣང་ཆེན་པོ། ཤར་དུ་གཙུག་ཏོར་འཁོར་ལོས་བསྒྱུར་བ། དེའི་འཁོར་དུ་རྡོ་རྗེ་སེམས་དཔའ་ལ་སོགས་པ་བཞི། ལྷོ་རུ་གཙུག་ཏོར་གདུགས་དཀར། དེའི་འཁོར་དུ་རྡོ་རྗེ་རིན་ཆེན་ལ་སོགས་པ་བཞི། ནུབ་ཏུ་གཙུག་ཏོར་རྒྱལ་བ།དེའི་འཁོར་དུ་རྡོ་རྗེ་ཆོས་ལ་སོགས་པ་བཞི། བྱང་དུ་གཟི་བརྗིད་ཕུང་པོ།དེའི་འཁོར་དུ་རྡོ་རྗེ་ལས་ལ་སོགས་པ་བཞི། དབང་ལྡན་དུ་གཙུག་ཏོར་འཕགས་པའི་སྟེང་འགྲོ། མེར་ཆེར་འཕགས། བདེན་བྲལ་དུ་རྣམ་རྒྱལ། རླུང་དུ་རྣམ་པར་འཕྲོ་བའོ། །སེམས་དཔའ་ཐམས་ཅད་ཀྱང་ཟླ་བའི་གདན་ལ་གནས་པའོ། །དེ་ནས་ནང་སྒེག་བཞི། གཟུགས་རྡོ་རྗེ་ལ་སོགས་པ་བཞི།བདུག་པ་ལ་སོགས་པ་བཞི། སྒོ་སྐྱོང་དང་། ཕྱི་རུ་ཀུན་ཏུ་བཟང་པོ་ལ་སོགས་པའི་བྱང་ཆུབ་སེམས་དཔའ་རྣམས་ཆོས་ཀྱི་དབྱིངས་སུ་བསྟན་པ་བཞིན་བྲི་བར་བྱའོ། །བྱང་ཆུབ་ཀྱི་དཀྱིལ་འཁོར་རོ། །༣༧ འདིར། རྡོ་རྗེ་རྣམ་འབྱོར་དབང་ཕྱུག་སོགས། །དཀྱིལ་འཁོར་མངོན་སུམ་མཐོང་བ་ལས། སྔ་མ་བརྟག་457

པ་ཇི་བཞིན་དུ། །ཕྱི་ནས་དེ་བཞིན་བྲི་བར་བྱ། །བསོད་ནམས་ཇི་བཞིན་དཀྱིལ་འཁོར་རྣམས། །ཐམས་ཅད་ཚོན་གྱིས་རབ་བརྟགས་པ། །རང་གི་ལྷག་པའི་ལྷ་ངོ་བོས། །དཀྱིལ་འཁོར་ཐམས་ཅད་བྲི་བར་འགྱུར། །ཞེས་བཤད་པས།རང་གི་ལྷག་པའི་ལྷས་གཙོ་བོ་བྱས་ནས་དཀྱིལ་འཁོར་བྲི་བར་བཤད་པས།དེ་ལ་དཀྱིལ་འཁོར་འདི་ཉིད་ལ་གཙོ་བོ་འཕོ་བའི་དབྱེ་བས་དཀྱིལ་འཁོར་་་་་བཞི་བཅུ་རྩ་གཅིག་ཏུ་འགྱུར་ལ། དེ་གཞན་ལ་བསྒྲེས་ན་མང་པོར་ཡང་འགྱུར་ཏེ། དཔག་ལ་ཤེས་པར་བྱའོ། །རྒྱུད་འདིའི་དཀྱིལ་འཁོར་གྱི་བཀོད་པ་སྔར་ཡང་འོལ་སྤྱི་ཙམ་དུ་བྱས་པ་ལས་འགྲེལ་པ་མ་མཐོང་ཞིང་། རྒྱུད་ཀྱིའང་དཀྱིལ་འཁོར་ཆེན་པོའི་སྐབས་ན་འགྱུར་ཉེས་པས་འགྲེལ་པ་དང་མི་མཐུན་པར་བསྒྱུར་ཞིང་དེ་དང་མཐུན་པར་བཀོད་པས། རྒྱ་དཔེ་དང་འགྲེལ་བ་དང་མི་མཐུན་པ་འགའ་རེ་བྱུང་འདུག་པས་སློབ་དཔོན་རབ་ཞི་བཤེས་གཉེན་གྱི་འགྲེལ་པ་ལ་བརྟེན་ནས་རྒྱ་གར་གྱི་དཔེ་ལ་ཡང་ཡང་གཏུགས་ཏེ། འགྲེལ་པ་དང་མཐུན་པར་བཀོད་པའོ། །རྣལ་འབྱོར་རྒྱུད་ཀྱི་དཀྱིལ་འཁོར་གྱི་རྣམ་བཞག་སྟོན་པའི་རབ་ཏུ་བྱེད་པ།དཀྱིལ་འཁོར་གསལ་བྱེད་ཉི་མའི་འོད་ཟེར་ལས། རྡོ་རྗེ་སྙིང་པོ་རྒྱན་གྱི་རྒྱུད་ཀྱི་དཀྱིལ་འཁོར་གྱི་རྣམ་པར་བཞག་པ་སྟེ།ལེའུ་བརྒྱད་པའོ།། ་458

ག་། །གསང་བ་རྒྱན་བཀོད་ཀྱི་དཀྱིལ་འཁོར་གྱི་རྣམ་གཞག་བཞུགས་སོ། །དེ་བཞིན་གཤེགས་པ་ཀུན་གྱི་གསང་། །ཐོག་མ་བར་དང་མཐར་དགེ་བ། །སེམས་ཅན་ཀུན་དོན་མཐར་ཕྱིན་པ། །ཀུན་ཏུ་བཟང་ལ་ཕྱག་འཚལ་ནས། །དུས་གསུམ་སངས་རྒྱས་སྐྱེད་པའི་ཡུམ། །ཤེས་རབ་ལྷ་མོའི་དཀྱིལ་འཁོར་མཆོག །གསང་བ་རྒྱན་བཀོད་ལས་བྱུང་བ། །འདིར་ནི་གསལ་བར་བརྗོད་པར་བྱ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་། གསུང་དང་།ཐུགས་གསང་བ་རྒྱན་གྱི་བཀོད་པའི་རྒྱུད་ཀྱི་རྒྱལ་པོ་ལས་བྱུང་བའི་དཀྱིལ་་་་་འཁོར་དྲུག་གི་དང་པོ་ལ། དཀྱིལ་འཁོར་གྲུ་བཞི་པ་སྒོ་བཞི་རྟ་བབས་བཞི་དང་ལྡན་པ། ཐིག་སྤྱི་དང་མཐུན་པར་བཏབ་ལ།དེའི་ནང་གི་ཕྱོགས་རེར་ཆ་ཕྲན་བཅུ་དྲུག་བཅུ་དྲུག་ཡོད་པ། རྒྱུད་ལས། དེ་རྣམས་རྣལ་འབྱོར་ཆེན་པོའི་ཐིག གསང་བའི་ཡུམ་གྱི་དཀྱིལ་འཁོར་རོ། །མུ་ཁྱུད་དག་གིས་རྣམ་བདུན་དུ། །ཀུན་ནས་ཡོངས་སུ་བསྐོར་བར་བྱ། །དབུས་ཀྱི་ཆ་རུ་དཀྱིལ་འཁོར་ནི། །འཁོར་ལོ་ལྟ་བུ་བྲི་བར་བྱ། །ཀུན་ནས་བརྒྱད་གཉིས་མཛད་པ་ནི། །དཀྱིལ་འཁོར་བཞི་ཡི་དབུས་སུའོ། །འཁོར་ལོ་ལྟེ་བའི་དབུས་སུ་ནི། །པད་མ་ཟེ་འབྲུ་ལྡན་པ་བྲི། །མཚམས་དང་མཚམས་སུ་འདབ་མ་ནི། །ཇི་ལྟ་བ་བཞིན་སྙེམས་བྱས་པས། །སྲད་བུ་ལྔ་ཡིས་ཡང་དག་འཁྲུགས། །སྲད་བུ་བཞི་ཡིས་ཉེ་བར་459

སྤྲས། །སྒོ་བཞི་དང་ནི་ཡང་དག་ལྡན། །རྟ་བབས་སེང་གེ་དག་གིས་བརྒྱན། །གདུགས་དང་རྒྱལ་མཚན་བ་དན་སོགས། །བླ་རེས་སྟེང་དུ་བྲེས་པ་དང་། །རིན་ཆེན་རྡོ་རྗེ་པད་ལྡན་སྔོན། །དཔག་བསམ་ཤིང་གི་ལྷུག་མས་ཁྱབ། །བུམ་བཟང་རིན་ཆེན་ལྡན་པའི་མཆོག །རྒྱན་ཕྲེང་གླང་བོ་ལྡན་པ་ནི། །ཕྱི་རོལ་གནས་དེར་ལེགས་པར་བྲི། །ཞེས་གསུངས་པའི་དོན། རྩ་ཐིག་གི་ནང་ནས་ཆ་ཕྲན་རེ་རེ་དོར་བར་རླུང་དང་མེ་དང་ཆུ་དང་སའི་དཀྱིལ་འཁོར་གྱི་ཐིག་་་་་་་བཞི། དེ་ནས་གཅིག་དོར་བར་འཁོར་ལོའི་མུ་ཁྱུད། དེ་ནས་བཞི་དོར་བར་འཁོར་ལོའི་རྩིབས་བཅུ་དྲུག་པ་བྱ། དེ་ནས་གཅིག་དོར་བར་འཁོར་ལོའི་ལྟེ་བ། དེ་ནས་བཞི་དོར་བར་པད་འདབ་ཀྱི་ཐིག་སྟེ། པད་མ་འདབ་མ་བརྒྱད་པ་བྱའོ། །དེའི་ཕྱི་རུ་གཅིག་དོར་ནས་གེ་སར་གྱི་ཐིག་སྟེ། གེ་སར་པད་མའི་སྟེང་ན་ཡོད་པས། ལྟེ་བ་དང་འདབ་མ་མི་མཉམ་པའི་སྐྱོན་མེད་དོ། །སྲད་བུ་ལྔ་ཞེས་པ། རྩིག་པ་ལྔའོ། །སྲད་བུ་བཞི་ནི། ལོགས་ཐིག་བཞིའོ། རྟ་བབས་ཀྱི་ཀ་བའི་གློ་དར་དཔྱངས་ཀྱི་སྣམ་བུའི་སར། གླང་པོ་ཆེའི་མགོ་བོར་སེང་གེས་མནན་པའི་སེང་གེའི་ཁ་ནས་རིན་པོ་ཆེའི་དོ་ཤལ་འཕྱང་བའོ། །ཟུར་རྩེ་བཞི་དང་། རྟ་བབས་ཀྱི་མདའ་ཡབ་ཀྱི་སྣམ་བུའི་མཐར་གདུགས་དང་མདའ་ཡབ་རྣམས་ཀྱི་བར་བར་དུ་བུམ་པ་ལ་གནས་པའི་རྒྱལ་མཚན་དང་།བ་དན་དང་།རྟ་བབས་ཀྱི་གླང་རྒྱབ་ཀྱི་སྟེང་དུ་བླ་རེ་བྲེས་པ་དང་། སྒོ་དང་སྒོ་ཁྱུད་ཀྱི་མཚམས་དང་སྣམ་བུའི་གྲ་བཞིར་པད་མ་ལ་གནས་པའི་ནོར་བུ་རིན་པོ་ཆེ་་་་དང་། རྩེ་མོ་རྡོ་རྗེས་སྤྲས་པ་བྲི།།རྟ་བབས་ཀྱི་གཡས་གཡོན་གྱི་སྟེང་དུ་བུམ་པ་460

བཟང་པོ་ལས་བྱུང་བའི་དཔག་བསམ་གྱི་ཤིང་གི་ལྷུག་མ་སྐྱེས་པ་ལ་རིན་་་་་་་ཆེན་སྣ་བདུན་དང་ལྡན་པ་དང་། སྤྲིན་གྱི་གསེབ་ནས་ལྷའི་བུ་མེ་ཏོག་གི་ཕྲེང་བ་འཛིན་པ་དང་། རྒྱན་ཕྲེང་འཛིན་པ་བྲི། གཞན་རྣམས་སྤྱི་དང་འདྲའོ། །ཕྱོགས་མདོག་དང་རྩིག་པའི་རིམ་པ་གསལ་བར་མ་བྱུང་ཡང་ལྷ་མོའི་སྐུ་་་་་་་་མདོག་གི་རིགས་པས། ཤར་དཀར། ལྷོ་སྔོ། ནུབ་དམར། བྱང་ལྗང་། དབུས་སེར་པའོ། །རྩིག་པའི་རིམ་པའང་ཕྱི་ནས་དཀར་སྔོ་དམར་ལྗང་སེར་པོ་ནང་དུའོ། །གཞན་རྣམས་སྤྱི་དང་མཐུན་ནོ། །དེའི་དབུས་སུ་པད་མའི་ལྟེ་བ་ལ་སེང་གེའི་ཁྲི་རྡོ་རྗེས་སྤྲས་པའི་གདན་ལ་སྣ་ཚོགས་པདྨ་དང་ཟླ་བའི་དཀྱིལ་་་་འཁོར་གྱི་དབུས་སུ་ཤེས་རབ་ཀྱི་ཕ་རོལ་ཏུ་་ཕྱིན་མ་ཞལ་བཞི་ཕྱག་བཞི་མ།རྩ་ཞལ་དང་སྐུ་མདོག་གསེར་མདོག གཡས་དཀར། རྒྱབ་དམར། གཡོན་སྔོན་པོ་ལ་འོད་སྔོ་བསངས་འཕྲོ་བ། རྩ་ཕྱག་གཉིས་ཆོས་འཆད་ཀྱི་ཕྱག་རྒྱ་མཛད་པ། འོག་མ་གཉིས་ན་རྡོ་རྗེ་དང་པད་མ་བསྣམས་པ། དབུ་ལ་རིན་པོ་ཆེའི་ཅོད་པན་གྱིས་བརྒྱན་པ། རིན་པོ་ཆེའི་རྒྱན་ཐམས་ཅད་ཀྱིས་བཀླུབས་པ།སྟོད་གཡོགས་དང་སྨད་གཡོགས་ལྷ་རྫས་ཀྱི་གོས་སྣ་ཚོགས་པ་མནབས་པ།བཞིན་འཛུམ་པ་དང་ལྡན་པའི་སྒེག་པ། ཞབས་སྐྱིལ་ཀྲུང་དུ་བཞུགས་པའི་བར་གྱི་ཐད་སོར་ཆོས་ཀྱི་འཁོད་ལོ། དེའི་མདུན་ན་རྒྱལ་སྲིད་རིན་པོ་ཆེ་སྣ་བདུན་དང་ཉི་མའི་རྒྱབ་ཡོལ་ཅན། ཉི་མའི་དཀྱིལ་འཁོར་གྱི་འོད་འཕྲོ་བ་བྲིའོ། །ཤར་གྱི་པད་འདབ་ལ་མཐའ་ཡས་ཞལ་མ་དཀར་མོ།ཞལ་མཐའ་ཡས་པ། ཕྱག་སྟོང་དང་ལྡན་པ། རྩ་ཕྱག་གཉིས་ཀྱི་རྡོ་རྗེ་དང་པད་མ། ལྷག་མ་461

རྣམས་ཀྱི་ཕྱག་རྒྱ་སྣ་ཚོགས་འཛིན་པ། མཚན་ཉིད་ཐམས་ཅད་ཡོངས་སུ་རྫོགས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། རིན་པོ་ཆེའི་ཅོད་པན་དང་། དར་དཔྱངས་ཀྱི་ཅོད་པན་དང་། ཟླ་བའི་དཀྱིལ་འཁོར་ལ་བཞུགས་པ། ཉི་མ་ལྟ་བུའི་འོད་འཕྲོ་བའོ། །ལྷོའི་འདབ་མ་ལ་ནམ་མཁའ་དགེ་མ་སྐུ་མདོག་སྔོན་མོ། སྤྱན་དཀར་བ། ཞལ་འཛུམ་པ་དང་བཅས་པ ཕྱག་གཡས་མཆོག་སྦྱིན། གཡོན་ཡིད་བཞིན་གྱི་ནོར་བུ་བསྣམས་པ།ནོར་བུའི་འོག་པགས་ཅན། མགུལ་པ་རིན་པོ་ཆེའི་ཕྲེང་བས་བརྒྱན་པ། ཕྱག་དང་ཞབས་ལ་རིན་པོ་ཆེའི་གདུ་བུས་སྤྲས་པ། རིན་པོ་ཆེའི་ཁྲི་ལ་གནས་པའོ། །ནུབ་ཀྱི་་འདབ་མ་ལ་ཡིད་འཕྲོག་མ་དམར་མོ།གོས་དམར་པོ་བགོས་པ། ཉི་མ་དུ་མའི་འོད་འཕྲོ་བ། རིན་པོ་ཆེའི་ཅོད་པན་དང་། སྦྲུལ་གྱིས་བརྒྱན་པ། དར་དང་རིན་པོ་ཆེའི་རྒྱན་སྣ་ཚོགས་པས་བཀླུབས་པ། ཕྱག་གཡོན་པད་མའི་སྡོང་བོ་དཀུར་འཛིན་པ། གཡས་ཐུགས་སྐར་པད་མ་ཁ་འབྱེད་པ། ཟླ་བའི་དཀྱིལ་འཁོར་ལ་བཞུགས་པའོ། །བྱང་དུ་གྲགས་ཆེན་མ་ལྗང་ཁུ། དར་དཀར་པོའི་ན་བཟའ་ཅན། རིན་པོ་ཆེའི་ཅོད་པན་དང་། སྣ་ཚོགས་པའི་རྒྱན་དང་། གོས་ཀྱིས་བརྒྱན་པ། ཕྱག་གཉིས་རྡོ་རྗེ་དྲིལ་བུ་བསྣམས་པ། འོད་ཀྱི་དཀྱིལ་འཁོར་གྱིས་གཏམས་པ། ཟླ་བའི་གདན་ལ་བཞུགས་པའོ། །མཚམས་ཀྱི་འདབ་མ་བཞི་ལ་མེ་ཏོག་མ། བདུག་པ་མ། དྲི་ཆབ་མ། མར་མེ་བཞི་རང་རང་གི་མཆོད་རྫས་འཛིན་པའོ། །རྩིབས་བཅུ་དྲུག་པའི་ཕྱོགས་བཞི་ལ་གཟུགས་མ་མེ་ལོང་འཛིན་པ། སྒྲ་མ་པི་ཝང་འཛིན་པ།རོ་མ་ཞལ་ཟས་ཀྱིས་གང་བའི་སྣོད་འཛིན་462

པ། རེག་མ་གོས་འཛིན་པ། མཚམས་ཀྱི་རྩིབས་ལ་བཞད་མ་སོའི་ཕྲེང་བ་འཛིན་པ། སྒེག་མོ་རྡོ་རྗེ་རྩེ་ལྔ་པ་གཉིས་དཀུར་བརྟེན་ནས་མཉེས་ཚུལ་མཛད་པ། གླུ་མ་པི་ཝང་བརྡུང་བ།གར་མ་རྡོ་རྗེ་རྩེ་གསུམ་བསྣམས་ནས་གར་བྱེད་པའོ། །སྒོ་བཞིར་ལྕགས་ཀྱུ། ཞགས་པ། ལྕགས་སྒྲོག དྲིལ་བུ་མ་རྣམས་རང་མིང་དང་མཐུན་པའི་ཕྱག་རྒྱ་འཛིན་པ།དེ་ཇམས་ཅད་སྐུ་མདོག་ཕྱོགས་མདོག རིན་པོ་ཆེའི་རྒྱན་སྣ་ཚོགས། ལྷ་རྫས་ཀྱི་སྟོད་གཡོགས་དང་སྨད་གཡོགས་ཀྱི་ན་བཟའ་ཅན། སྒེག་པའི་ཉམས་ཅན། པད་ཟླ་ལ་སེམས་དཔའི་སྐྱིལ་ཀྲུང་གིས་བཞུགས་པ་དོན་གྱིས་ཐོབ་བོ། །ཕྱི་རོལ་དུ་ཡང་ལྷ་ལ་སོགས། །མིང་ནི་ཡང་དག་བྲི་བར་བྱ། །ཞེས་པས་ཕྱིའི་ཁོར་ཡུག་ལ་ཕྱོགས་སྐྱོང་བཅུ་ལ་སོགས་པའི་མིང་རྣམས། མཚན་མའམ་གཟུགས་བྲིའོ། །དེ་བཞིན་གཤེགས་པ་རྣམས་ཀྱི་ཡུམ་ཆེན་མོ་ཡེ་ཤེས་ཀྱི་དཀྱིལ་འཁོར་རོ། །དཀྱིལ་འཁོར་གཉིས་པ་ནི། རྒྱུད་ལས། ནམ་མཁའི་དཀྱིལ་འཁོར་བསྒོམ་པར་བྱ། །ཞེས་པས་ཆོས་འབྱུང་གི་རང་བཞིན་ནམ་མཁའི་ཁམས་ལ།དེ་ཡི་སྟེང་དུ་མ་ཉམས་པ། །ནམ་མཁའི་མཐས་ཀྱང་ཁྱབ་པ་ཡི། །ཕྱོགས་ཀུན་ཏུ་ནི་རབ་འཕྲོ་བ། །ཞེས་པ་མ་ཉམས་པ་སྟེ། རླུང་གི་དཀྱིལ་འཁོར་རོ། །དེ་ཡི་་སྟེང་དུ་གཟི་བརྗིད་ཆེ།།དུས་མཐའི་མེ་དང་མཚུངས་འདྲ་བ།།ཞེས་པས་གཟི་བརྗིད་ཆེ་སྟེ།མེའི་དཀྱིལ་འཁོར་དམར་པོའོ།།དེ་ཡི་སྟེང་དུ་ས་ཆེན་པོ་གསེར་གྱི་རི་བོ་དང་མཚུངས་པ། ཞེས་པས། སའི་དཀྱིལ་འཁོར་སེར་པོའོ། །དེ་ཡི་སྟེང་དུ་ཆུར་ཤེས་བྱ། །ཟླ་བ་གང་བ་ཁ་བ་འདྲ། །སྔགས་པས་ཆོ་ག་བཞིན་དུ་463

བསམ། །ཞེས་པས། ཆུའི་དཀྱིལ་འཁོར་དཀར་པོའོ། །བསམ་ཞེས་པས་བསྒོམ་བྱ་དང་བྲི་བྱ་ཐུན་མོང་དུ་བསྟན་པའོ། །རིན་ཆེན་བཞི་ཡི་རང་བཞིན་བཟང་། །སྟོང་ཕྲག་བརྒྱད་ཅུ་རྩ་བཞི་ནི། །དཔག་ཚད་ཀྱི་ནི་ཚད་ཙམ་པ། །གྲུ་བཞི་པ་ལ་སྒོ་བཞི་བ། །རྟ་བབས་བཞི་ཡི་རྩེ་མོ་ཅན། །ཞེས་པ་ནི། འགྱུར་ཅུང་ཟད་འཆུགས་པ་སྟེ། །དཔག་ཚད་སྟོང་ཕྲག་བརྒྱད་ཅུ་རྩ་བཞི་ནི། གཞལ་ཡས་ཁང་གི་ཚད་སྟོན་པ་མ་ཡིན་ལ། རི་རབ་ལ་གྲུ་བཞི་སྒོ་བཞི་ཡོད་པར་སྟོན་པའང་མ་ཡིན་པས།ཚིག་རྐང་གཉིས་པོ་འོག་ཏུ་བཏོན་ལ།རི་བོ་ཆེན་པོ་ལྕོག་བརྒྱད་པ། །དབུས་སུ་རྡོ་རྗེའི་རི་བོ་མཆོག །ཅེས་པ་དང་སྦྲེལ་ཏེ། ཆུའི་དཀྱིལ་འཁོར་གྱི་དབུས་སུ་རྡོ་རྗེའི་རི་བོ་སྟེ། ལྷུན་པོ། ཤར་ཤེལ། ལྷོ་བེེ་ཌཱུརྱ། །ནུབ་པད་མ་རཱ་ག བྱང་གསེར་ཏེ། རིན་པོ་ཆེ་བཞིའི་རང་བཞིན། དཔག་ཚད་སྟོང་ཕྲག་བརྒྱད་ཅུ་རྩ་བཞི་པ། རྩེ་མོ་ལྕོག་བརྒྱད་ཀྱིས་སྤྲས་པའོ། །དེ་ཡི་སྟེང་དུ་རྡོ་རྗེ་ཆེ། །ཀུན་ཏུ་ཕྱོགས་པ་ཡོངས་སུ་བསྒོམ། །སྔོ་བ་སངས་མར་གད་ཏ་འདྲ་བ། །སྣ་ཚོགས་འོད་ཀྱིས་ཡང་དག་འཁྲུགས། །ཞེས་པས་རྡོ་རྗེ་རྩེ་མོ་ཀུན་ཏུ་ཕྱོགས་པ་སྟེ། །སྣ་ཚོགས་རྡོ་རྗེ་འོད་ཟེར་ལྗང་ཁུ་འཕྲོ་བའོ། །དེའི་ལྟེ་བར་སྔར་གྱི་གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡི་རྩེ་མོ་ཅན། །ཞེས་པ་སྦྲེལ་ཏེ། སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་པ་སྒོ་བཞི་རྟ་བབས་བཞི་དང་བཅས་པ། མཚན་ཉིད་ཐམས་ཅད་ཡོངས་སུ་རྫོགས་པའོ། །དེ་ཡི་སྟེང་དུ་རྡོ་རྗེ་ཆེ།།རྩེ་མོ་ལྔ་པ་རྣམ་པར་བསམ།།དཀར་པོ་ཤེལ་དང་འདྲ་བའོ།འོད་ཟེར་ལྔ་ཡིས་རྣམ་པར་སྤྲས། །ཞེས་པས་གཞལ་ཡས་ཁང་གི་རྩེ་མོ་རྡོ་རྗེ་464

རྩེ་ལྔ་པ་ནེ་དར་པོ། །འོད་ཟེར་རྣམ་པ་ལྔ་འཕྲོ་བའོ། །དེ་ཡི་སྟེང་དུ་རིན་པོ་ཆེ། །ཆུ་སྐྱེས་སྔོན་པོའི་འདབ་འདྲ་བ། །སྣ་ཚོགས་འོད་ཟེར་སྟོང་གི་ཕྲེང་། །ཕྱོགས་བཅུ་ནམ་མཁའ་ཁྱབ་པའོ། །དེ་ཡི་གཙུག་ཕུད་ཅེས་པས། རྡོ་རྗེའི་སྟེང་དུ་ཡིད་བཞིན་གྱི་ནོར་བུ་རིན་པོ་ཆེ་སྔོན་པོ་འོད་ཟེར་སྣ་ཚོགས་འཕྲོ་བས་་་་་་ཕྱོགས་བཅུའི་ནམ་མཁའ་འགོངས་པ་ནི། གཞལ་ཡས་ཁང་དེའི་གཙུག་ཕུད་དེ། རྩེ་མོའི་ཏོག་ཡིན་ནོ། །གཞལ་ཡས་ཁང་གི་ནང་དུ། པད་མ་ཆེ། ནམ་མཁའ་ཁྱབ་པ་ཡི་ནི་མཆོག །ལོ་མ་སྟོང་ཕྲག་དུ་མ་ཅན། །ལྟེ་བ་དང་ནི་ཟེ་འབྲུས་དཀྲིགས། །ཞེས་པའི་དོན། པད་མ་འདབ་མ་སྟོང་ཕྲག་དུ་མ་ཅན་ཞེས་སྤྱིར་གསུངས་ཀྱང་། འོག་ཏུ་ལྷ་འགོད་པའི་རིགས་པས། ནང་བསྐོར་ལ་པད་མ་འདབ་བཞི། དེའི་ཕྱི་རུ་བརྒྱད། དེའི་ཕྱི་རུ་བཅུ་གཉིས། དེའི་ཕྱི་རུ་བཅུ་དྲུག་རྣམས་ཆ་རྨ་ཉམ་པར་བྲིའོ། །དེ་ཡི་མདུན་དུ་ཉི་མ་ཆེ། ཞེས་པ་འགྱུར་ཅུང་ཟད་འཆུགས་པ་སྟེ། པདྨ། དེ་ཡི་སྟེང་དུ་ཉི་མ་ཆེ། །འོད་ཟེར་སྟོང་ཕྲག་དུ་མ་ཅན། །དེ་ཡི་སྟེང་དུ་ཟླ་བ་ཆེ། །དཀར་པོའི་འོད་ཟེར་དུ་མས་དཀྲིགས། །ནམ་མཁའི་ཁམས་ནི་གང་བ་ཡི། །གཟི་བརྗིད་དཀར་པོ་འཕྲོ་བའོ། །ཞེས་པས་ཉི་མའི་སྟེང་དུ་ཟླ་བའི་དཀྱིལ་འཁོར་རོ། །དེའི་དབུས་སུ་མ་མོ་བྲི། དུས་གསུམ་བཞུགས་པའི་སངས་རྒྱས་ཀྱང་། །ཡོངས་སུ་དག་པ་མཁའ་འདྲ་མ། །ཟླ་བའི་དཀྱིལ་འཁོར་འཕྲོ་བ་མོ། །ཕྱག་གཉིས་མ་ལ་ཐུགས་ཞི་མ། །བསམ་གཏན་སྤྱན་ལྡན་བསམ་གཏན་ཡིད། །བསམ་གཏན་མཆོག་གི་ཕྱག་རྒྱ་ཡི། །སེར་མོ་གཞོན་ནུ་རབ་བཞག་མ། །དཀར་མོའི་གོས་འཛིན་མཛེས་པ་མོ། །དཀར་པོ་ཡི་465

ནི་རྒྱན་གྱིས་བརྒྱན། །རལ་པའི་ཐོར་ཚུགས་ཅོད་པན་བཟང་།།གཙུག་གི་ནོར་བུ་འོད་ལྡན་པ། །ཡེ་ཤེས་གདན་ལ་མཉམ་པར་བཞུགས། །བ་སྤུ་རྣམས་ཀྱི་རྩེ་ཕུག་ནས། །རྒྱལ་བ་རབ་ཏུ་འཕྲོས་པ་སྟེ། །བྱང་ཆུབ་ཕ་རོལ་སོན་པར་མཛད། །ཅེས་པ་ནི། བད་མའི་ལྟེ་བར་དུས་གསུམ་སངས་རྒྱས་ཐམས་ཅད་ཀྱི་ཡུམ་སྐུ་མདོག་སེར་མོ། ཞལ་གཅིག་ཕྱག་གཉིས་མ། ཕྱག་གཉིས་ཏིང་ངེ་འཛིན་མཆོག་གི་ཕྱག་རྒྱ་མཛད་པ།གོས་དཀར་པོ་རྒྱན་དཀར་པོས་བརྒྱན་པ།དབུ་སྐྲ་རལ་བའི་ཐོར་ཚུགས་ལ་རིན་པོ་ཆེའི་ཅོད་པན་དང་གཙུག་གི་ནོར་བུ་དང་ལྡན་པ། འོད་ཟེར་དཀར་པོ་འཕྲོ་བ། ཐུགས་རབ་ཏུ་ཞི་ཞིང་བསམ་གཏན་ལ་མཉམ་པར་གཞག་པའི་སྤྱན་དང་ལྡན་པ། ཡེ་ཤེས་ཀྱི་གདན་ཏེ་སྐྱིལ་ཀྲུང་གིས་བཞུགས་པ། བ་སྤུའི་བུ་ག་ནས་སངས་རྒྱས་དུ་མ་སྤྲོ་བར་མཛད་པའོ། །སངས་རྒྱས་རྣམས་ནི་མདུན་གནས་པ། །རབ་ཏུ་ཐལ་མོ་སྦྱར་བའོ། །དེ་བཞིན་བྱང་ཆུབ་སེམས་དཔའ་རྣམས། །རིགས་སྔགས་ཁྲོ་བོའི་ཚོགས་ཀྱང་ནི། །ཆོས་ཉན་པ་ཡི་ཚུལ་དུ་ཡང་། །དཀྱིལ་འཁོར་དུ་ཡང་གཞག་པར་བྱ། །སྒོ་ཡི་ཕྱོགས་ནི་ཐམས་ཅད་དུ། །སྒོ་སྐྱོང་བ་ནི་བཞི་རྣམས་སོ། །སྦྱིན་པ་ལ་སོགས་ཅི་རིགས་པར། །བཅུ་དྲུག་པོ་ཡང་གཞག་པར་བྱ། །མེ་ཏོག་བདུག་པ་མར་མེ་ཆེ། །ཇི་ལྟ་བ་བཞིན་གཞག་པར་བྱ། །ལྷ་ཀླུ་དེ་བཞིན་གནོད་སྦྱིན་དང་། །དྲི་ཟ་ལྷ་མིན་དམྱལ་ལས་བྱུང་། །འདི་རྣམས་ཐམས་ཅད་ལྷུན་པོ་ལས། །ཀུན་ནས་ཡོངས་སུ་གཞག་པར་བྱ།།ཞེས་པས་ནང་གི་པད་འདབ་བཞི་ལ་སངས་རྒྱས་རིགས་བཞི། ཕྱག་གཉིས་ཐལ་མོ་སྦྱར་བ། དེའི་ཕྱིའི་པད་466

འདབ་བརྒྱད་ལ་བྱང་སེམས་བརྒྱད། དེའི་ཕྱིའི་པད་འདབ་བཅུ་གཉིས་ལ་ཁྲོ་བོའི་ཚོགས་བཅུ་གཉིས་རྣམས་ཆོས་ཉན་པའི་ཚུལ་དུ་གནས་པ་བྲི།དེའི་ཕྱིའི་པད་འདབ་བཅུ་དྲུག་ལ་འོག་ནས་བཤད་པའི་སྦྱིན་པ་སོགས་བཞི། གོང་དུ་བསྟན་པའི་མཐའ་ཡས་ཞལ་མ་སོགས་བཞི། གཟུགས་སྒྲ་རོ་རེག་སོགས་བཞི།བཞད་མ་སོགས་བཞི་སྟེ། བཅུ་དྲུག་བྲི། ཟུར་གྱི་གྲ་བཞིར་མེ་ཏོག་མ། བདུག་པ་མ། མར་མེ་མ། དྲི་ཆབ་མ་བཞི། སྒོ་བཞིར་ལྕགས་ཀྱུ་ལ་སོགས་བཞི་སྟེ། དེ་རྣམས་ཀྱི་སྐུ་མདོག་ཕྱག་མཚན་ཕལ་ཆེར་སྔར་བཤད་པ་དང་། ཕྱིས་འཆད་པར་འགྱུར་ལ། དམིགས་བསལ་མེད་པ་རྣམས་ཕྱོགས་མདོག་གོ །དཀྱིལ་འཁོར་ཕྱི་ཡི་གྲ་བཞིར་ལྷ་དང་། ཀླུ་དང་གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། དམྱལ་བའི་འགྲོ་བ་བྲི་བར་བྱའོ། །སྒྲུབ་ཐབས་རྒྱས་པའི་དཀྱིལ་འཁོར་རོ། །དཀྱིལ་འཁོར་གསུམ་པ་ནི། ཕྱི་གྲུ་བཞི་སྒོ་བཞི་རྟ་བབས་བཞི་དང་བཅས་པ་རྣམས་སྔར་དང་འདྲ་བ་ལ། དཀྱིལ་འཁོར་ཇི་ལྟར་སྔར་གསུངས་པ། །འོན་ཀྱང་སེང་གེའི་ཁྲི་དང་ལྡན། །དེ་ཡི་སྟེང་དུ་པད་མ་ཆེ། །དེ་ནི་རི་བོང་ཅན་དཀྱིལ་འཁོར། །དེ་ཡི་སྟེང་དུ་ཉི་མ་ཆེ། །ཉི་མ་དེར་ནི་དཀྱིལ་འཁོར་མཆོག ཆ་བརྒྱད་པ་ལ་དབུས་རིན་ཆེན། །ཞེས་པ་ནི། འགྱུར་ཅུང་ཟད་འཆུགས་པ་སྟེ། དཀྱིལ་འཁོར་སྔར་དང་འདྲ་བའི་དབུས་སུ་དཀྱིལ་འཁོར་གྱི་བྱེད་ཀྱི་ཚད་ཀྱི་ཐིག་བཞི་བཏབ་པས་ལེ་ཚེ་བརྒྱད་ལ་རིན་པོ་ཆེ་ཆ་བརྒྱད་པ་ལྟ་བུའི་རྣམ་པར་བྱས་པའི་དབུས་ཀྱི་ལེ་ཚེ་ལ་སེང་གེའི་ཁྲི་པད་མ་དང་ཟླ་བ་467

དང་ཉི་མའི་དཀྱིལ་འཁོར་གྱི་གདན་ནོ། །དེ་ཡི་སྟེང་དུ་རྒྱལ་པོའི་ཡུམ། །སེར་དང་སྔོ་བའི་འོད་ཆེན་པོ། །གསེར་གྱི་རི་བོ་དང་མཚུངས་པ། །ཕྱག་གཉིས་ཀྱིས་ནི་ཆོས་འཆད་ཅིང་། གཡས་པ་ཡིས་ནི་མཆོག་སྦྱིན་པ། །གཡོན་གྱིས་རིན་ཆེན་ལན་བུ་མཆོད། །རྒྱན་རྣམས་ཀུན་གྱིས་རྣམ་པར་བརྒྱན། །གོས་ནི་འཆང་ཞིང་སྣ་ཚོགས་པ། །གཙུག་ཏོར་མེ་ཏོག་ཐོར་ཚུགས་ཅན། །ཞེས་པས་དབུས་སུ་ཡུམ་ཆེན་མོ་སྐུ་མདོག་གསེར་མདོག་ལ་སྔོ་བའི་མདངས་ཆགས་པ། ཞལ་གཅིག་ཕྱག་བཞི་མ། རྩ་ཕྱག་གཉིས་ཆོས་འཆད་ཀྱི་ཕྱག་རྒྱ། འོག་མ་གཉིས་གཡས་མཆོག་སྦྱིན། གཡོན་རིན་པོ་ཆེའི་ལན་བུ་འཛིན་པ། རྒྱན་ཐམས་ཅད་ཀྱིས་བརྒྱན་ཅིང་གོས་སྣ་ཚོགས་པ་བསྣམས་པ། དབུ་སྐྲ་རལ་བའི་ཐོར་ཚུགས་ལ་མུ་ཏིག་གི་ཅོད་པན་གྱིས་བརྒྱན་པའོ། །དེ་ཡི་མདུན་དུ་རིན་ཆེ་ན་བྲི། །གཡོན་དུ་བུམ་པ་བཟང་པོ་གཞག །གཡས་པ་རུ་ནི་དཔག་བསམ་ཤིང་། །རྒྱབ་ཏུ་རིན་ཆེན་ལན་བུའོ། །མཚམས་རྣམས་སུ་ནི་བུམ་པ་བརྒྱད། །གསེར་གྱི་རང་བཞིན་གཞག་པར་བྱ། །རིན་ཆེན་ལྔ་ཡིས་ཡང་དག་འཁྲུགས། །དྲི་ལྔ་དང་ཡང་ཡང་དག་ལྡན། །བཟའ་ལ་སོགས་པའི་རོས་གང་པའི། །བུམ་པ་བཅུ་དྲུག་ཕྱི་རོལ་དུ། །སེར་པོའི་གོས་ཀྱིས་ཡོངས་སུ་དཀྲིས། །མེ་ཏོག་སེར་པོ་སོགས་ཀྱིས་བརྒྱན། །ཞེས་པས། ཤར་གྱི་རེ་མིག་ལ་རིན་པོ་ཆེ། ལྷོ་རུ་བུམ་བཟང་། ནུབ་ཏུ་དཔག་བསམ་ཤིང་།བྱང་དུ་རིན་པོ་ཆེའི་ལན་བུ། མཚམས་ཀྱི་རེ་མིག་བཞི་ལ་བུམ་པ་སེར་པོ་གཉིས་གཉིས་ཏེ། བརྒྱད་བྲིའོ། དེའི་ཕྱི་རོལ་དུ་དྲི་ལྔ། རིན་ཆེན་ལྔ། བཟའ་བ་སོགས་རོས་གང་བའི་བུམ་པ་བཅུ་དྲུག གོས་སེར་པོས་་468

མགུལ་པ་དཀྲིས་ཤིང་། མེ་ཏོག་སེར་པོས་ཁ་བརྒྱན་པའོ། །དེ་མདུན་བློ་ལྡན་བྲི་བྱ་བ། །སྦྱིན་པའི་ཕ་རོལ་ཕྱིན་དགེ་མ། །དམར་དང་སེར་དང་ཆེས་དཀར་བ། །རིན་ཆེན་ལྡན་པའི་ཕྱག་སྦྱིན་པ། །སེར་པོའི་འོད་ལྡན་ཕྲེང་མཛེས་མ། །རིན་ཆེན་བཟང་པོ་ཀུན་གྱིས་སྤྲས། །ནམ་མཁའི་ཉི་ཟླ་སྐར་མ་ཡིས། །ཀུན་ནས་ཡོངས་སུ་བསྐོར་བའོ། །གཙུག་ཕུད་ཅོད་པན་གོས་ལ་སོགས། །ཕྲེང་བ་དང་ལྡན་དགྱེས་བ་མོ། །དེ་ཡི་ལྷོ་རུ་བྲི་བྱ་བ། །ཚུལ་ཁྲིམས་ཕ་རོལ་ཕྱིན་དགེ་མ། །ཅུང་ཟད་སེར་བའི་རིན་ཆེན་ལུས། །སྣ་ཚོགས་རྒྱན་གྱིས་རྣམ་པར་བརྒྱན། །སྣ་ཚོགས་གོས་ནི་ཡོངས་སུ་གྱོན། །མཛེས་པའི་ཕྲེང་བའི་ཆུན་པོའི་གཙུག །གོས་ལྡན་གཙུག་ན་གཙུག་ཏོར་མཆོག །ཡིད་བཞིན་རིན་ཆེན་དམ་པའི་ཕྱག །གཡོན་པའི་སྐྱིལ་ཀྲུང་རིན་ཆེན་བཟང་། །ཆོག་ག་ཇི་བཞིན་རབ་ཏུ་བསམ། །རྒྱབ་ཏུ་བཟོད་པ་མ་ཞེས་བྱ། །ཅུང་ཟད་འཛུམ་ཞིང་སེར་མཛེས་མ །དམར་པོའི་གོས་ནི་ལེགས་པར་གྱོན། །རིན་པོ་ཆེ་ཡི་རྒྱན་གྱིས་བརྒྱན། །ཐམས་ཅད་རིན་ཆེན་མཆོག་བྲི་ཞིང་། །དམར་པོའི་གོས་ནི་འཆང་བ་མ། །གཙུག་ན་རིན་ཆེན་མཆོག་དང་ལྡན། །སེང་གེ་མཆོག་གི་ཁྲི་ལ་བཞུགས།།བྱང་དུ་བརྩོན་འགྲུས་ཆེན་མོ་ནི། །རྡོ་རྗེ་གོ་ཆས་བརྒྱན་པ་ལ། །དཔའ་མོ་རིན་ཆེན་དབྱུག་གུའི་ཕྱག །གཡས་པ་སྦྱིན་པའི་ཕ་རོལ་སོན། །པྲི་ཡང་ཀུ་ལ་སྔོ་བསངས་དཀར། །རྡོ་རྗེ་སེང་གེའི་ཁྲི་ལ་བཞུགས། །ཞེས་པའི་དོན། ཤར་དུ་སྦྱིན་པའི་ཕ་རོལ་ཏུ་ཕྱིན་མ་སྐུ་མདོག་དཀར་མོ་ལ་དམར་བ་སེར་བའི་མདངས་ཆགས་པ།འོད་ཟེར་སེར་པོའི་ཕྲེང་བ་འཕྲོ་བ། ནམ་མཁའི་ཉི་ཟླ་སྐར་མ་སོགས་ཀྱིས་་ 469

ཀུན་ནས་བསྐོར་བའོ། །ལྷོར་ཚུལ་ཁྲིམས་ཀྱི་ཕ་རོལ་ཏུ་ཕྱིན་མ་སེར་མོ། ནུབ་ཏུ་བཟོད་པའི་ཕ་རོལ་ཏུ་ཕྱིན་མ་སེར་མོ། གོས་དམར་པོ་ལེགས་པར་བགོས་པ། དེ་གསུམ་ག་ཕྱག་གཡོན་ན་ཡིད་བཞིན་གྱི་ནོར་བུ་རིན་པོ་ཆེ་བསྣམས་པ།བྱང་དུ་བརྩོན་འགྲུས་ཀྱི་པར་ཕྱིན་མ་ལྗང་ཁུ་ལ་དཀར་བའི་མདངས་ཆགས་པ། ཕྱག་གཡོན་ན་རིན་པོ་ཆེའི་དབྱུག་གུ་བསྣམས་པ། དེ་ཐམས་ཅད་ཕྱག་གཡས་མཆོག་སྦྱིན་པ། གཙུག་ཕུད་དང་། རིན་པོ་ཆེའི་ཅོད་པན་དང་།མཛེས་པའི་གོས་ལ་སོགས་པའི་ཕྲེང་བ་དང་ལྡན་པ། རྡོ་རྗེ་སེང་གེའི་ཁྲི་ལ་གཡོན་པའི་སྐྱིལ་ཀྲུང་གིས་བཞུགས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་སྟེ། ཁྱད་པར་བརྩོན་འགྲུས་ཀྱི་པར་ཕྱིན་མ། རྡོ་རྗེའི་གོ་ཆས་བརྒྱན་པའོ། །ལྷག་མ་རྣམས་ནི་གཞག་བྱ་བ། །དཀྱིལ་འཁོར་བྱས་ཏེ་རིན་ཆེན་ལྡན། །སྒོ་དང་སྒོ་རུ་སྒོ་བ་མ། །རིན་ཆེན་ཀུན་གྱིས་རྣམ་པར་བརྒྱན། །དེ་ནས་དེ་ཡི་ཕྱི་ཉིད་དུ།།རིན་ཆེན་སྙིམ་པའི་ལག་པ་མཆོག །ཕྱོགས་སྐྱོང་བ་ནི་ཐམས་ཅད་ནི། །གོ་རིམ་བཞིན་དུ་གཞག་པར་བྱ། །དེ་ཡི་ཕྱི་རོལ་ཐམས་ཅད་དུ། །མཁས་པས་ཀླུ་དང་གནོད་སྦྱིན་བྲི།།ཞེས་པས་གྲ་བཞིར་མེ་ཏོག་མ་ལ་སོགས་པ་བཞི་དང་། སྒོ་བཞིར་ལྕགས་ཀྱུ་མ་ལ་སོགས་པ་བཞི་སྟེ། ཁྱད་པར་ཕྱག་མཚན་ཐམས་ཅད་ལ་རིན་པོ་ཆེས་མཚན་པ། སྐུ་ལ་རིན་པོ་ཆེས་བརྒྱན་པའོ། །ཕྱིའི་ཕྱོགས་སྐྱོང་གི་འཁོར་ལུག་ལ་ཕྱོགས་སྐྱོང་བཅུ། ཕྱག་གཉིས་སྙིམ་པ་རིན་པོ་ཆེས་གང་བ་འཛིན་པ། གཞན་སྤྱི་དང་མཐུན་པ་བྲི། དཀྱིལ་འཁོར་ཕྱིའི་གྲ་བཞི་ལ་ཀླུ་དང་གནོད་སྦྱིན་བྲི་སྟེ། རྒྱས་པའི་དཀྱིལ་འཁོར་རོ།།470

དཀྱིལ་འཁོར་བཞི་པ་ནི། ཕྱི་གྲུ་བཞི་སྒོ་བཞི་རྟ་བབས་བཞི་དང་ལྡན་པ་སྔར་དང་འདྲ་བ་ལ། དེའི་ནང་དུ་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན།དེའི་དབུས་སུ་མེའི་དཀྱིལ་འཁོར་དམར་པོ་གྲུ་གསུམ་པ།དེའི་དབུས་སུ་གཙོ་མོ་སྐུ་མདོག་དམར་མོ། ཞལ་བཞི་ཕྱག་བཞི་མ། ཞལ་ཐམས་ཅད་རབ་ཏུ་འཇིགས་ཤིང་མཆེ་བ་གཙིགས་པ་མཆེ་བས་མཆུ་མནན་པ། ཐོད་པ་སྐམ་པོ་ལྔའི་ཕྲེང་བའི་ཅོད་པན་ཅན། ཕྱག་བཞིའི་གཡས་གཉིས་ན་རྡོ་རྗེ་དང་ལྕགས་ཀྱུ། གཡོན་ན་ཐོད་པ་དང་ཞགས་པ་འཛིན་པ། མིའི་པགས་པའི་སྟོད་གཡོགས་ཅན། ཁྲོ་མོ་མིག་འབྲས་རབ་ཕྱུང་མ་ཞེས་པ་འགྱུར་སྐྱོན་དུ་མངོན་ཏེ། མིག་འབྲས་རབ་ཏུ་གཡོ་ཞིང་འགུལ་བ་ཡིན་ནམ་སྙམ་མོ། །དེའི་ཤར་དུ། མཐའ་མའི་ཞལ་ཞེས་པ་འགྱུར་སྐྱོན་དུ་མངོན་ཏེ། འོག་ནས་མཐའ་ཡས་ཞལ་ཞེས་པ་ལེགས་སོ། །ཞལ་མཐའ་ཡས་པ་ཡིན་ན་མདོར་བསྡུ་ན།གཏུམ་ཞིང་དྲག་པའི་ཞལ་སྣ་ཚོགས་པ་ཅན་ནོ། །ཕྱག་དུ་མས་མཚོན་ཆ་དུ་མ་འཛིན་ཀྱང་། ཕྱག་དང་པོ་གཉིས་ལྕགས་སྒྲོག་དང་ཞགས་པ། འོག་མ་གཉིས་ཐོད་པ་ཁྲག་གིས་གང་བ་དང་སོག་ལེ་འཛིན་པ། ཐོད་པའི་ཕྲེང་བས་ལུས་ལ་བརྒྱན་པ། ཐོད་པ་སྐམ་པོའི་ཅོད་པན་ཅན། གདུག་པ་ཅན་ཐམས་ཅད་འཇིགས་པར་བྱེད་པའོ། །ལྷོ་རུ་མཐའ་གདོང་ཞེས་པ་དཔེ་མ་དག་པའམ་འགྱུར་ཉེས་པ་སྟེ། འོག་ཏུ་མཁའ་གདོང་མ་སྔོན་མོ། བཞིན་རབ་ཏུ་ཁྲོས་པ།མགོ་བོའི་ཕྲེང་བའི་དོ་ཤལ་ཅན། ཐོད་པ་སྐམ་པོ་ལྔའི་ཕྲེང་བའི་ཅོད་པན་ཅན། སྟག་གི་པགས་པའི་ཤམ་ཐབས་ཅན།ཕྱག་བཞིའི་དང་པོ་གཉིས་རལ་471

གྲི་དང་རིན་པོ་ཆེ། འོག་མ་གཉིས་ཐོད་པ་དང་རིན་པོ་ཆེའི་དབྱུག་གུ་འཛིན་པའོ། །ནུབ་ཏུ་པད་མའི་ཞལ་མ་སྐུ་མདོག་དམར་མོ། བསྐལ་པའི་མེ་དང་མཚུངས་པ། ཤིན་ཏུ་ཁྲོ་ཞིང་འཇིགས་པ། ཕྱག་གཉིས་ཀྱིས་ཉི་ཟླ་འཛིན་པའོ། །བྱང་དུ་ཁྲོ་མོ་མ་བཅོས་མ། ཞལ་མཆེ་བ་རྣམ་པར་གཅིགས་པ། ཐོད་པ་སྐམ་པོ་ལྔའི་ཕྲེང་བས་གཙུག་ན་བརྒྱན་ཅིང་། འཇིགས་སུ་རུང་བ། ཕྱག་གཡས་ན་ལས་ཀྱི་རྡོ་རྗེ་སྟེ། སྣ་ཚོགས་རྡོ་རྗེ། གཡོན་ན་དྲི་ལྡན་ཏེ། དྲིའི་དུང་ཆོས་བསྣམས་པ། འདི་ལ་སྐུ་མདོག་གསལ་བར་མ་བྱུང་ཡང་། སེར་མོ་དོན་གྱིས་ཐོབ་བོ། །རྒྱུད་ལས། རླུང་གི་དཀྱིལ་འཁོར་བྲི་བྱ་བ། །དེ་ཡི་དབུས་སུ་གྲུ་གསུམ་པ། །དེ་ཡི་སྟེང་དུ་ལྷ་མོ་གཞག །འབར་བའི་མེ་དང་མཚུངས་པ་ལ། །ཞལ་བཞི་པ་ལ་ཆེར་འཇིགས་པ། །མཆེ་བ་རབ་ཏུ་གཙིགས་པ་པོ། །ཐོད་པའི་ཕྲེང་བའི་ཅོད་པན་ཅན། །རྡོ་རྗེ་ལྕགས་ཀྱུ་ཐོད་པ་དང་། ཞགས་པ་གཡས་དང་གཡོན་པར་འཛིན། །པགས་པ་ཆེན་པོ་གོས་སུ་གྱོན། །ཁྲོ་བོ་མིག་འབྲས་རབ་ཕྱུང་མ། །མཆེ་བས་མཆུ་མནན་ཞལ་ཆེན་མོ། །དེ་ཡི་མདུན་དུ་བྲི་བྱ་བ། །མཐའ་མའི་ཞལ་ནི་མདོར་བསྡུས་པ། །སྣ་ཚོགས་གཏུམ་དང་དྲག་པོའི་ཞལ། །དུ་མའི་ཕྱག་གིས་ཡང་དག་འཁྲུགས།།ཞགས་པ་ལྕགས་ཀྱི་ཐོད་སོགས་དང་།།རྡོ་རྗེ་ཅན་གྱི་སོག་ལེ་འཛིན། །ཐོད་པས་ལུས་ལ་བྲེས་གྱུར་ཅིང་། །ཅོད་པན་ཆེན་མོས་འཇིགས་བྱེད་མོ། །གཤིན་རྗེར་དཔའ་པོས་བྲི་བྱ་བ།།མཐའ་གདོང་དམ་པ་ཡི་ནི་མཆོག །སྔོན་པོ་འབར་བའི་རང་བཞིན་ཁྲོས། །མགོ་བོའི་ཕྲེང་བས་རྣམ་པར་བརྒྱན། །ཐོད་པའི་ཕྲེང་བའི་ཅོད་པན་ཅན། །སྟག་གི་པགས་472

པའི་ཤམ་ཐབས་ཅན། །རལ་གྲི་རིན་ཆེན་ཐོད་པ་དང་། །རིན་ཆེན་དབྱུག་གུ་འཛིན་པའི་མཆོག །དེ་ནས་ལྷ་མོ་ལེགས་བྲི་བ། །པད་མའི་ཞལ་མ་འཇིགས་ཆེན་མོ། །དམར་མོ་ཕྱག་ན་ཉི་ཟླ་འཛིན། །བསྐལ་པའི་མེ་དང་མཚུངས་པ་མོ། །གཡོན་པ་རུ་ནི་ཁྲོ་མོ་ཆེ། །མ་བཅོས་མ་ནི་སྐ་རགས་མགུལ། །ལས་ཀྱི་རྡོ་རྗེ་དྲི་ལྡན་མཆོག །མཆེ་བ་རྣམ་པར་གཙིགས་པའི་ཞལ།།གཙུག་ན་ཐོད་པ་འཇིགས་སུ་རུང་། །རབ་གཏུམ་སྟོབས་དང་གསལ་བ་མོ། །སྦྱོར་ལྡན་ཆོ་ག་རིག་པས་བྲི། །ཞེས་སོ། །དེ་ནས་ཕྱི་རོལ་དུ་ནི་ལེགས་བྲི་བ། །ཁྲོ་བཅས་འཇིགས་པ་དང་བཅས་པ། །རལ་པའི་ཐོར་ཚུགས་ཆེན་པོ་ཅན། །ཁྲག་གིས་གང་བའི་ཐོད་པ་དང་། །ཕྱག་རྒྱ་བཟང་པོས་ཕྱག་མཚན་པའོ། །ཞེས་པ་ལྷ་མོ་རྣམས་ཀྱི་ཕྱི་རུ་དེ་རྣམས་ཀྱི་ཡབ་ཏུ་གྱུར་པའི་ཁྲོ་བོ། ཕྱག་གཡོན་ན་ཐོད་པ་ཁྲག་གིས་གང་བ། གཡས་ན་ཕྱག་རྒྱ་བཟང་པོ་སྟེ། ཡུམ་རྣམས་ཀྱི་ཕྱག་མཚན་དང་པོ་འཛིན་པ། རལ་པའི་ཐོར་ཚུགས་ཀྱི་ཅོད་པན་ཅན། ཐམས་ཅད་ཀྱང་ཁྲོས་པ། མེ་དཔུང་འབར་པའི་དབུས་ན་ཞབས་གཡོན་བརྐྱང་པས་བཞུགས་པར་དོན་གྱིས་ཐོབ་བོ། །དེ་ཡི་ཕྱི་རུ་ལྷ་རྣམས་ནི། །སྙིམ་པ་རབ་སྦྱར་ཡི་དམ་པ། །ཐམས་ཅད་དུ་ནི་ཡོངས་སུ་གཞག །འཇིག་རྟེན་སྐྱོང་བ་གཞག་པར་བྱ།ཞེས་པས་དེའི་ཕྱིའི་ཁོར་ཡུག་ལ་ཕྱོགས་སྐྱོང་བཅུ་ལག་པ་གཉིས་སྙིམ་པ་སྦྱར་བ་ཁྲོ་པོའི་ཉམས་ཅན། གཞན་སྤྱི་དང་མཐུན་པའོ། །སྒོ་རྣམས་དག་ནི་ཐམས་ཅད་དང་། །སྒོ་སྐྱོང་བ་ནི་དེ་བཞིན་དུ། །ཞེས་པས་སྒོ་བཞིར་སྒོ་བ་བཞི་སྔར་དང་འདྲ་བ་ལ། ཁྱད་པར་ཁྲོས་པའི་ཉམས་ཅན་གཡོན་བརྐྱངས་པས་473

བཞེངས་པ་བྲིའོ།།ལས་ཀྱི་དཀྱིལ་འཁོར་རོ།།དཀྱིལ་འཁོར་ལྔ་པ་ནི། རྒྱུད་དུ།དཀྱིལ་འཁོར་སྔ་མ་བཞིན་བྲིས་ལ།།ཞེས་པའི་དོན། ཕྱིའི་དཀྱིལ་འཁོར་གྲུ་བཞི་སྒོ་བཞི་རྟ་བབས་གཞན་རྣམས་སྔར་དང་འདྲ་བར་བྲིས་ལ། དེའི་ནང་དུ་དེའི་བྱེད་ཀྱི་ཚད་ཀྱི་དཀྱིལ་འཁོར་གྲུ་བཞི་སྒོ་བཞི་པ། དེའི་ནང་དུ་འཁོར་ལོ་རྩིབས་བཅུ་དྲུག་པའི་ལྟེ་བར་པད་མ་འདབ་མ་བརྒྱད་པའོ། །དེའི་ལྟེ་བར་འདི་དགོད་དོ། །རྡོ་རྗེ་ཆེན་པོ་བསམ་གཏན་པ། །འདོད་པའི་དབང་ཕྱུག་དག་དང་ལྡན། །དེ་བཞིན་གཤེགས་པ་ཀུན་གྱི་ཡབ།།ཀུན་གྱི་ཐོག་མཐར་རབ་བྱུང་བ།།ཞིས་པས་དཔའ་བོ་འདོད་པའི་དབང་ཕྱུག་སྐུ་མདོག་དམར་པོ། འོད་ཟེར་དམར་པོ་འཕྲོ་བ།ཕྱག་གཉིས་མདའ་གཞུ་འགེངས་པ་བྲིའོ། །དེ་ལ་སོགས་པའི་རིམ་པ་ཡིས། །ཐམས་ཅད་ཀུན་ཏུ་བརྟག་པར་བྱ། །ཞེས་པས་སྔར་གྱི་ལྷ་མོ་མཐའ་ཡས་ཞལ་མ་ལ་སོགས་པ་ཐམས་ཅད་བརྟག་པ་སྟེ། བྲི་བར་བྱའོ། །པད་མའི་ལོ་མའི་རྩིབས་ལ་ནི། །རང་གི་ཆོས་དང་རབ་ཏུ་སྤེལ། །མ་མོ་རྣམས་ནི་ཐམས་ཅད་ཀྱིས། །མཆོད་པ་ལ་སོགས་རབ་ཏུ་བརྟག །ཅེས་པས། པད་མའི་ལོ་མ་ཕྱོགས་བཞི་ལ་མཐའ་ཡས་ཞལ་མ་ལ་སོགས་པ་བཞི། མཚམས་བཞི་ལ་མེ་ཏོག་མ་ལ་སོགས་པ་བཞི། འཁོར་ལོའི་རྩིབས་ཀྱི་ཕྱོགས་བཞི་ལ་གཟུགས་མ་ལ་སོགས་པ་བཞི། མཚམས་བཞི་ལ་བཞད་མ་ལ་སོགས་པ་བཞི། སྒོ་རུ་སྒོ་བ་ཡོངས་སུ་བརྟག། །ཅེས་པས། སྒོ་བཞིར་ལྕགས་ཀྱུ་མ་ལ་སོགས་པ་བཞི་སྔར་གྱི་དཀྱིལ་འཁོར་དང་པོའི་དང་འདྲ་བ་བྲིའོ། །སྒོ་ཡི་ཕྱི་རུ་སྒོ་སྐྱོང་བ། །བཙུན་མོ་ལྷན་474

ཅིག་སྤྱོད་བཅས་པ། །ཀུན་ནས་ལྷ་རྣམས་གཞག་པར་བྱ། །དེ་ནས་རང་གི་ས་བོན་གྱིས། །ཀླུ་དང་གནོད་སྦྱིན་འཕར་མ་གཞན། །དྲི་ཟ་རྣམས་དང་མིའམ་ཅི། །ལྷ་མིན་མཁའ་ལྡིང་དེ་བཞིན་ནོ། །འཇིག་རྟེན་སྐྱོང་བ་ཐམས་ཅད་ནི། །སྒོ་རུ་གཉིས་གཉིས་གཞག་པར་བྱ། །ཞེས་པས། སྒོ་ཕྱི་མའི་ནང་དུ་འཕར་མ་གཉིས་བྱས་པའི་ནང་མ་ལ་འོག་དཀྱིལ་འཁོར་ཆེན་པོའི་སྐབས་ནས་བཤད་པའི་སྒོ་སྐྱོང་རྡོ་རྗེ་མི་གཡོ་བ་ལ་སོགས་པ་ཡང་། མདའི་མཚོན་ཆ་མ་ལ་སོགས་པའི་བཙུན་མོ་དང་བཅས་པའི་ལྷ་རྣམས་གཞག་གོ །འཕར་མ་ཕྱི་མ་ལ་ཀླུ་བརྒྱད། གནོད་སྦྱིན་བརྒྱད། ཟུར་ཕུད་ལྔ་པ་ལ་སོགས་པའི་དྲི་ཟ་དང་།ལྗོན་པ་ལ་སོགས་པ་མིའམ་ཅི་དང་། ཐགས་བཟང་རིས་ལ་སོགས་པའི་ལྷ་མ་ཡིན་དང་། གསེར་མིག་ལ་སོགས་པའི་ནམ་མཁའ་སྡིང་དང་། སྒོ་བཞིར་ཕྱོགས་སྐྱོང་གཉིས་གཉིས་བྲིའོ། །གདོན་དང་དུག་དང་རིམས་དང་ནད། ཡི་དྭགས་ཤ་ཟ་སྲིན་པོ་དང་། །དམྱལ་བ་བརྒྱད་པོ་ཕྱོགས་བརྒྱད་ཀྱི། །འཁོར་ལོའི་ཕྱི་རུ་གཞག་པར་བྱ། །ཞེས་པ་འོད་ཟེར་ཕྲེང་བའི་ཕྱི་རོལ་གྱི་ཁོར་ཡུག་ལ། གདོན་ཆེན་པོ་བཅོ་བརྒྱད་དང་། དུག་དང་།རིམས་དང་། ནད་དང་།ཡི་དྭགས་དང་།ཤ་ཟ་དང་། སྲིན་པོ་དང་།དམྱལ་བ་བརྒྱད་པོ་ཕྱོགས་ཕྱོགས་སུ་བྲིའོ། །དེ་ནས་འཁོར་ལོའི་མུ་ཁྱུད་བྲི། །ཆེན་པོ་རང་བཞིན་བདུན་རང་བཞིན། །དེ་ཡི་སྒོ་རུ་བྲི་བྱ་བ། །ཤར་དུ་འདོད་ཆགས་སྐྱེ་གནས་ལག །ཞེ་སྣང་དྲག་པོ་ལུས་ནག་པ།།བྱང་དུ་ལེགས་པར་བྲི་བར་བྱ།།གཏི་མུག་ནུབ་ཏུ་བྲི་བྱ་བ། ལྷོ་རུ་ང་རྒྱལ་ཉིད་ཡིན་ནོ། །སོག་ལེ་དང་ནི་གོས་ནག་པོ། །དེ་བཞིན་475

དབྱུག་གུ་འཇིགས་ཆེན་པོ། །འདི་རྣམས་ཕྱག་རྒྱར་བརྟགས་པའོ། །ཞེས་པས་དེའི་ཕྱི་རུ་རིན་པོ་ཆེ་བདུན་གྱི་རང་བཞིན་ཅན་གྱི་འཁོར་ལོའི་མུ་ཁྱུད་ལྟ་བུ་ལ་ཕྱོགས་བཞིར་སྒོ་བཞི་བྱས་ལ། ཤར་སྒོར་འདོད་ཆགས་དམར་པོ་སྐྱེ་གནས་སུ་ལག་པ་བཞག་པ། བྱང་སྒོར་ཞེ་སྡང་ནག་པོ་སོག་ལེ་ཐོགས་པ། ནུབ་སྒོར་གཏི་མུག་ནག་པོ་གོས་ནག་པོ་ཐོགས་པ། ལྷོ་སྒོར་ང་རྒྱལ་སེར་པོ་དབྱུག་པ་ཐོགས་པ་བྲིའོ། །འདོད་པའི་དབང་ཕྱུག་གི་དཀྱིལ་འཁོར་རོ། །དཀྱིལ་འཁོར་དྲུག་པ་ནི། རྒྱུད་ལས། སྔོན་བཤད་ཆོ་གའི་རིམ་པ་ཡིས། །དཀྱིལ་འཁོར་ཡང་དག་བྲིས་ནས་སུ། །ཞེས་པས་གྲུ་བཞི་སྒོ་བཞི་རྟ་བབས་བཞི། རྩིག་པ་རིམ་པ་ལྔ་ལ་སོགས་པ་སྔར་བཤད་པ་དང་འདྲ་བའི་དཀྱིལ་འཁོར་ཆེན་པོ་སྒོ་དྲུག་སྦྲག་ཡོད་པ།སྒོ་ཕྱི་མ་ཕྱི་མའི་ཕྱེད་ཕྱེད་ཀྱི་ཚད་ཀྱིས་ནང་མའི་རྩ་ཐིག་བྱས་པ་སྒོ་ཕྱི་མ་ལ་རྟ་བབས། ནང་མ་རྣམས་ལ་རྟ་བབས་མེད་པ། སྒོ་དྲུག་པའི་རྩ་ཐིག་ནས་སྒོ་ལྔ་བའི་མདའ་ཡབ་ཀྱི་བར་ཕྱེད་མར་བྱས་པའི་སྣམ་བུ་རིམ་པ་གཉིས། སྒོ་བཞི་བའི་རྩ་ཐིག་ནས་སྒོ་གསུམ་པའི་མདའ་ཡབ་ཀྱི་བར་བྱེད་མར་བྱས་པའི་སྣམ་བུ་རིམ་པ་གཉིས། སྒོ་གསུམ་པའི་རྩ་ཐིག་ནས་གཉིས་པའི་མདའ་ཡབ་ཀྱི་བར་བྱེད་མར་བྱས་པའི་སྣམ་བུ་རིམ་པ་གཉིས། སྒོ་བཞི་པའི་རྩ་ཐིག་ཆ་གསུམ་མཉམ་པར་བགོས་པའི་སྣམ་བུ་རིམ་པ་གསུམ། གཞན་རྣམས་ལ་སྣམ་བུ་རིམ་པ་རེ་རེའོ། །ནང་གི་དཀྱིལ་འཁོར་གྱི་ཕྱེད་ཀྱི་ཚད་ཀྱི་ནང་དུ་སེང་གེ་བརྒྱད་ཀྱིས་བཏེགས་པ།དབུས་སུ་རྡོ་རྗེས་མཚན་པའི་རིན་པོ་ཆེའི་ཁྲི་ཆེན་པོ་ལ་གཙོ་བོ་སྟེ། དེ་ཡི་476

དབུས་སུ་བདག་བསམ་བྱ། །དཀར་དང་དམར་དང་འོད་ཆེན་པོ། །སྣ་ཚོགས་རྒྱན་གྱིས་ལུས་ལ་སྤྲས། །དམར་པོའི་ཕྲེང་བ་གཙུག་ཏོར་ཅན། །སྣ་ཚོགས་གོས་ནི་ལེགས་མནབས་པ། །དམར་པོའི་འོད་ཀྱི་བླ་གོས་ཅན། །ཕྱག་བཟང་གཡོན་ན་དྲིལ་བུ་སྟེ། །སྙེམས་བཅས་འཛུམ་བག་ལྡན་པའི་ཞལ། །ཕྱག་གཞན་ན་ནི་རྡོ་རྗེ་ཅན། །སྙིང་གར་རབ་ཏུ་གསོར་མཛད་པ། །པད་མ་རྒྱས་འདྲའི་སྤྱན་མངའ་བ། །ཞལ་གྱི་དཀྱིལ་འཁོར་ཉི་ཤར་མཚུངས། །རྡོ་རྗེ་སེང་གེའི་ཁྲི་ལ་བཞུགས། །དམར་པོའི་གོས་ནི་འཆང་བ་པོ། །མདོར་བསྡུས་ནས་ནི་བྲི་བར་བྱ། །ཞེས་པས། དབུས་སུ་གཙོ་བོ་སྐུ་གསུང་ཐུགས་གསང་བ་རྒྱན་སྐུ་མདོག་དཀར་ལ་དམར་པའི་མདངས་ཆགས་པ། རིན་པོ་ཆེའི་རྒྱན་སྣ་ཚོགས་འོད་ཟེར་ཆེན་པོ་འཕྲོ་བས་ལུས་ལ་བརྒྱན་པ། ཕྲེང་བ་དམར་པོའི་གཙུག་ཏོར་ཅན། ལྷ་རྫས་ཀྱི་གོས་སྣ་ཚོགས་ཀྱི་ཤམ་ཐབས་ལེགས་པར་མནབས་པ། གོས་དམར་པོ་འོད་ཟེར་དམར་པོ་འཕྲོ་བས་བླ་གོས་བྱས་པ། ཕྱག་གཡས་རྡོ་རྗེ་ཐུགས་སྐར་གསོར་བ། གཡོན་དྲིལ་བུ་སྙེམས་པས་དཀུར་བརྟེན་པ། བཞིན་གྱི་དཀྱིལ་འཁོར་ཉི་མ་ཤར་བ་ལྟ་བུ་ལ་འཛུམ་བག་དང་ལྡན་པའི་ཞལ། སྤྱན་པད་མ་དཀར་པོ་རྒྱས་པ་ལྟར་སྐུ་ཡངས་པ་བྲིའོ། །གཡོན་དུ་ཤེས་རབ་ཡོངས་སུ་བྲི། །སྔོན་བཤད་པ་ཡི་གཟུགས་ཅན་ལ། །གཡས་པའི་ཕྱག་ནི་འཆང་བའོ། །ཞེས་པས་གཙོ་བོའི་གཡོན་བྱང་དུ་ཤེས་རབ་མ། སྔར་དཀྱིལ་འཁོར་དང་པོར་བཤད་པ་ལྟ་བུ་ཞལ་བཞི་ཕྱག་བཞི་མ་ལ། ཕྱག་གཡས་དང་པོ་འཆང་བ་སྟེ་མཆོག་སྦྱིན་པ་བྲིའོ། །ལྷོ་རུ་སྦྱིན་པ་ཆེན་མོ་ནི། །ཕྱག་རབ་རིན་ཆེན་སྩོལ་བ་477

མོ། །ཞེས་པས། སྦྱིན་པ་མ་དང་ཕྱག་གཡས་མཆོག་སྦྱིན་གྱི་ཕྱག་རྒྱས་ནོར་བུ་རིན་པོ་ཆེ་སྩོལ་བའོ། །བྱང་ཆུབ་བཟོད་པ་ཆེན་མོ་ནི། བྱམས་པའི་ཡ་ལད་འཛིན་པ་མོ། །ཞེས་པས་རྒྱབ་ཏུ་བཟོད་པ་མ་ཕྱག་གཉིས་ཀྱིས་ཁྲབ་བསྣམས་པའོ། །མདུན་དུ་བརྩོན་འགྲུས་ཆེན་མོ་ནི། །རྡོ་རྗེ་ལག་པ་ཆེར་བཟང་བ །ཞེས་པས་ཤར་དུ་བརྩོན་འགྲུས་མ་ཕྱག་གཡས་རྡོ་རྗེ་བསྣམས་པའོ། །ཤར་དང་ལྷོ་ཡི་མཚམས་སུ་ནི། །བསམ་གཏན་ཕ་རོལ་ཕྱིན་མ་བྲི། །བསམ་གཏན་ཕྱག་སྤྱན་སྤྱན་ཡངས་མ། །ཟླ་བའི་དཀྱིལ་འཁོར་འོད་བཟང་བའོ།།ཞེས་པས་མེར་བསམ་གཏན་མ་ཕྱག་གཉིས་མཉམ་བཞག་གི་ཕྱག་རྒྱ་ཅན། འོད་ཟེར་དཀར་པོ་འཕྲོ་བའོ། །བདེན་བྲལ་དུ་ནི་འཕེལ་མ་བྲི། །རིན་པོ་ཆེ་ཡི་རྒྱན་གྱིས་བརྒྱན། །ནོར་གྱི་རྒྱན་ནི་སྟོང་ཕྲག་གིས། །སེམས་ཅན་མང་པོ་བདེ་བར་བྱེད། །ཅེས་པས་ལྷོ་ནུབ་ཏུ་འཕེལ་མ་རིན་པོ་ཆེའི་རྒྱན་གྱིས་བརྒྱན་པ། ཕྱག་གཡས་རིན་པོ་ཆེའི་རྒྱན་དུ་མ་སྦྱིན་པར་གཏོང་བའི་ཚུལ་ལོ། །སྨོན་ལམ་བྲི་བྱ་རླུང་གི་ནི།།མཚམས་སུ་ཡང་དག་མཚོན་པར་བྱ། །དབྱངས་སྙན་པ་ཡི་ངག་བརྗོད་པས། །སེམས་ཅན་ཐམས་ཅད་སྐུལ་བར་བྱེད། །ཅེས་པས། རླུང་དུ་སྨོན་ལམ་མ་གླུ་ལེན་པའི་ཚུལ་གྱིས་ཕྱག་གཡས་པས་མཛུབ་མོ་ཁའི་ཐད་དུ་གཡོབ་་་་་་་་པའོ། །བློ་གྲོས་ལྡན་པས་དབང་ལྡན་དུ། །ཐབས་ཀྱི་ཡེ་ཤེས་སློབ་པ་མོ། །ལག་པ་གཉིས་ཀྱིས་གར་བྱེད་པ།།སྒེག་དང་དཔའ་བས་འཁྲུགས་པ་བྲི།།ཞེས་པས།དབང་ལྡན་དུ་ཐབས་མ་སྒེག་པ་དང་ཡིད་དགའ་བས་འཁྲུགས་པ། ཕྱག་གཉིས་གར་བྱེད་པ་བྲིའོ། །དཔའ་བོས་ཤར་སྒོར་བྲི་བྱ་བ། །ཤེས་རབ་ཕ་རོལ་478

ཕྱིན་དགེ་མ། །ཡེ་ཤེས་ལྕགས་ཀྱུས་མཛེས་པའི་ཕྱག །དམར་པོའི་དར་གྱིས་མངོན་པར་མཛེས།།ཞེས་པས་ཤེར་ཕྱིན་མ་དར་དམར་པོའི་ན་བཟས་མཛེས་པ། ཕྱག་གཡས་ཡེ་ཤེས་ཀྱི་ལྕགས་ཀྱུ་འཛིན་པའོ། །རྒྱུད་ལས། ཅུང་ཟད་འཁྲུགས་པར་བསྒྱུར་འདུག་སྟེ། འདིར་འཁྲུགས་པ་བསྡེབས་ལ། གཤིན་རྗེར་ཆོ་འཕྲུལ་བྲི་བར་བྱ། །འབར་བའི་སྤྲིན་གྱིས་ཡང་དག་འཁྲུགས། །ཕྱག་ན་རྡོ་རྗེ་ཞགས་བཀྲ་བ། །རྡོ་རྗེའི་གློག་ཕྲེང་དང་མཚུངས་མའོ། །ཞེས་པས་ལྷོ་སྒོར་ཆོ་འཕྲུལ་མ་ཕྱག་གཉིས་རྡོ་རྗེའི་ཞགས་པ་གློག་གི་ཕྲེང་བ་ལྟ་བུ་འཛིན་པའོ། །དབང་ནི་ནུབ་ཀྱི་སྒོ་རུ་ནི།།འཆིང་བའི་བདག་ཉིད་བྲི་བར་བྱ།།ཤིན་ཏུ་བྱི་རུ་དང་མཚུངས་པའི། །རྡོ་རྗེ་ལྕགས་སྒྲོག་འཛིན་པ་མོ། །ཞེས་པས་ནུབ་སྒོར་དབང་གི་ཕ་རོལ་ཏུ་ཕྱིན་མ་ཕྱག་གཉིས་བྱི་རུ་དང་མཚུངས་པའི་རྡོ་རྗེའི་་་་་་་ལྕགས་སྒྲོག་འཛིན་པའོ། །བྱང་གི་སྒོ་རུ་བྲི་བྱ་བ། །སྟོབས་ཀྱི་ཕ་རོལ་ཕྱིན་མ་མཆོག །རྒྱལ་བ་ཐམས་ཅད་མཉེས་བྱེད་པ། །དྲིལ་བུ་བཟང་པོ་འཁྲོལ་བའི་བདག །ཅེས་པས་བྱང་སྒོར་སྟོབས་མ་ཕྱག་གཡས་དྲིལ་བུ་འཁྲོལ་བའི་སྒྲས་སངས་རྒྱས་ཐམས་ཅད་མཉེས་པར་བྱེད་པའོ། །དཀྱིལ་འཁོར་ནང་མའོ། །སྒོ་གཉིས་པའི་ནང་དུ་ཤར་གྱི་སྣམ་བུའི་དབུས་ཀྱི་ཆར། ང་ཡི་མདུན་དུ་ཤེས་ལྡན་གྱིས།།འདོད་པའི་དབང་ཕྱུག་བརྒྱན་པ་བྲི།།པད་མ་རཱ་གའི་འོད་གསལ་བ། །མདའ་དང་གཞུ་ནི་འཛིན་པ་མཆོག །ཅེས་པས་དབུས་སུ་འདོད་པའི་དབང་ཕྱུག་སྐུ་མདོག་དམར་པོ་ཕྱག་གཉིས་མདའ་གཞུ་འཛིན་པའོ། །དེ་ཡི་མདུན་དུ་དཀར་པོ་བྲི། །ཟླ་བའི་འོད་འདྲ་གྲགས་ཆེན་པོ། །ཟླ་བ་ཤར་བའི་479

འོད་མཛེས་པ། །མདའ་ལྔ་དང་ནི་གཞུ་འཛིན་པ། །ཞེས་འཁྲུགས་པ་བསྡེབས་ལ་བཤད་དེ། མདུན་དུ་དཀར་པོ་ཟླ་བའི་འོད་འདྲ་བ། འོད་ཟེར་དཀར་པོ་འཕྲོ་བའོ། །ཕྱག་གཉིས་མེ་ཏོག་གི་མདའ་ལྔ་དང་གཞུ་འཛིན་པའོ། །འཛུམ་བག་ཅན་ལ་གཞོན་ནུའི་གཟུགས། །རྡོ་རྗེ་མདུན་པ་ཆེར་དམར་བ། །སྐྱེ་བ་འཇོམས་པའི་དཔའ་བོ་ནི། །ཕྱག་ན་འཁོར་ལོ་གཟི་བརྗིད་མཆོག །ཅེས་པས་འདོད་པའི་དབང་ཕྱུག་གི་གཡས་སུ་རྡོ་རྗེ་མདུན་པ་སྐུ་མདོག་དམར་པོ་་་་་་་་གཞོན་ནུའི་གཟུགས།
 ཞལ་འཛུམ་བག་ཅན། ཕྱག་གཡས་ན་འཁོར་ལོ་བསྣམས་པའོ། །དེ་ཡི་གཡོན་དུ་བྲི་བྱ་བ། །དཀར་དང་དམར་བའི་འོད་ཆེན་པོ། །རྡོ་རྗེ་ཛང་སྒྲོག་རྒྱལ་པོ་ནི། །དྲིལ་བུ་འཁྲོལ་བ་དང་ལྡན་པ། །ཞེས་པས་གཡོན་པས་རྡོ་རྗེ་ཛང་སྒྲོག་སྐུ་མདོག་དཀར་ལ་དམར་བའི་མདངས་ཆགས་པ། ཕྱག་གཡོན་དྲིལ་བུ་འཁོར་བའོ། །དེ་ཡི་རྒྱབ་ཏུ་བྲི་བར་བྱ། །གསེར་དང་གུར་གུམ་དང་འདྲ་བའོ། །ཞེས་པས། དེའི་རྒྱབ་ཏུ་ལྷ་སྐུ་མདོག་དམར་སེར་ཏེ།མིང་དང་ཕྱག་མཚན་ཆད་སྣང་ངོ་། །ལྷོ་ཡི་ཕྱོགས་སུ་བྲི་བྱ་བ། །མཁའ་འགྲོའི་དབང་ཕྱུག་དཔལ་དང་ལྡན། །སྔོན་པོ་ཆར་སྤྲིན་དང་འདྲ་བ། །ལག་ན་རལ་གྲི་རིན་ཆེན་ལྡན། །ཞེས་པས། ལྷོ་སྒོའི་ནང་སྣམ་བུའི་དབུས་སུ་མཁའ་འགྲོའི་དབང་ཕྱུག་སྐུ་མདོག་སྔོན་པོ། ཕྱག་གཡས་རལ་གྲི། གཡོན་རིན་པོ་ཆེ་བསྣམས་པའོ། །དེ་མདུན་དཔལ་ཆེན་འདོད་པ་ཡི། །རྒྱལ་པོ་བདག་ཉིད་ཆེན་པོ་བྲི། །འོད་ཟེར་དམར་པོ་ལག་ན་གཞུ། །རིན་ཆེན་འབར་བས་རྣམ་པར་བརྒྱན། །ཞེས་པས་མཁའ་འགྲོའི་དབང་ཕྱུག་གི་མདུན་དུ་འདོད་པའི་རྒྱལ་པོ་480

དམར་པོ། ཕྱག་གཡས་རིན་པོ་ཆེ་འབར་བ་གཡོན་མདའ་གཞུ་འཛིན་པའོ། །དེ་ཡི་ལྷོ་རུ་བྲི་བྱ་བ། །རྡོ་རྗེ་རྣམ་པར་སྨོད་པ་མཆོག །ཉི་མའི་དཀྱིལ་འཁོར་ལག་པ་ཅན། །རབ་ཏུ་རྣོ་བའི་འབར་བའི་ཕྲེང་། །ཞེས་པས་གཡས་སུ་རྡོ་རྗེ་རྣམ་པར་སྨོད་པ་ཕྱག་གཉིས་ཉི་མའི་དཀྱིལ་འཁོར་བསྣམས་པ། འོད་ཟེར་རབ་ཏུ་རྣོ་བའི་འབར་བའི་ཕྲེང་བས་འཁྲིགས་པའོ། །རྡོ་རྗེ་དམ་པ་འདུལ་མཛད་དཔལ། །རྡོ་རྗེ་རིན་ཆེན་མཆོག་གི་ཏོག །ཁ་དོག་དཀར་པོ་ཆེར་སྤྲོ་བ། །གོས་སྔོན་རྣམ་པར་འཆང་བ་པོ། །ཞེས་པས། གཡོན་དུ་རྡོ་རྗེ་དམ་པ་འདུལ་མཛད་ཁ་དོག་དཀར་པོ་གོས་སྔོན་པོ་བགོས་པ། ཕྱག་གཉིས་རྡོ་རྗེ་རིན་པོ་ཆེས་མཚན་པའི་ཏོག་སྟེ། རྒྱལ་མཚན་བསྣམས་པའོ། །རྡོ་རྗེ་མཁའ་འགྲོའི་དབང་ཕྱུག་རིགས། །ལག་ན་རིན་ཆེན་ཤིན་ཏུ་མཛེས། །དེ་ཡི་རྒྱབ་ཏུ་བྲི་བྱ་བ། །རྒོད་དང་བཅས་པའི་བཞིན་རས་མཆོག །ཅེས་པས་རྒྱབ་ཏུ་རྡོ་རྗེ་མཁའ་འགྲོའི་དབང་ཕྱུག་ཞལ་རྒོད་པ་དང་བཅས་པ། ཕྱག་གཡས་ན་རིན་པོ་ཆེ་བསྣམས་པའོ། །ང་ཡི་རྒྱབ་ཏུ་བྲི་བྱ་བ། །དྲི་ཡི་དབང་ཕྱུག་དབང་ཕྱུག་ཆེ། །ལག་ན་པད་མ་སྙིང་གར་འཆང་། །བརྩེའི་མེ་ཏོག་བསྣམས་པ་འདྲ། །ཞེས་པས། ནུབ་སྒོའི་ནང་སྣམ་བུའི་དབུས་སུ་དྲིའི་དབང་ཕྱུག་སྐུ་མདོག་དམར་པོ།ཕྱག་གཡས་ན་པད་མའི་སྡོང་བུའི་རྩ་བ་སྙིང་གར་འཆང་བའོ། །དེ་ལ་མངོན་པར་ཕྱོགས་པ་ཡི། །རྡོ་རྗེ་སྒྲོལ་མ་སྤྱན་མཛེས་བྲི། །དཀར་སེར་བཟང་པོ་སྣ་ཚོགས་པ། །ལག་ན་ཨུཏྤལ་སྔོན་པོ་བཟང་། །ཞེས་པས། མདུན་དུ་སྒྲོལ་མ་སྐུ་མདོག་དཀར་སེར། རྒྱན་སྣ་ཚོགས་ཀྱིས་བརྒྱན་པ། ཕྱག་ན་ཨུཏྤལ་སྔོན་པོ་481

བསྣམས་པའོ། །དེ་ཡི་གཡོན་དུ་དག་པ་ཡི། །ལག་ན་འཁོར་ལོ་ཆེས་དཀར་བྲི། །སྔོན་པོ་ལེགས་པའི་གནས་ཐོབ་པ། །མཆོག་ཏུ་འཛུམ་པའི་བཞིན་རས་ཅན། །ཞེས་པས་གཡོན་དུ་ལེགས་པའི་གནས་ཐོབ་མ་སྐུ་མདོག་དཀར་མོ།ཕྱག་གཡས་ན་འཁོར་ལོ་བསྣམས་པ། བཞིན་འཛུམ་པ་མཆོག་དང་ལྡན་པའོ། །ལོ་མའི་རྩེ་མོ་རྒྱབ་ཏུ་བྲི། །ལག་ན་ཡིད་བཞིན་ནོར་བུ་མཆོག །ཁ་དོག་སྔོ་བསངས་དཔའ་ཆེན་པོ། །སེམས་དཔའ་ལྡན་པའི་ཐུགས་ཆེན་པོ། །ཞེས་པས་རྒྱབ་ཏུ་ལོ་མའི་རྩེ་མོ། སྐུ་མདོག་སྔོ་བསངས་ཏེ། ལྗང་ཁུ། ཕྱག་གཡས་ན་ཡིད་བཞིན་གྱི་ནོར་བུ་བསྣགས་པའོ། །དེ་ཡི་ལྷོ་ཡི་ཆ་རུ་ནི། །ཆོས་འཆང་མཆོག་ནི་བྲི་བར་བྱ། །རྒྱུད་མཚན་ཕྱག་ལྡན་རབ་དཀར་བ། །ཉི་མ་འཆར་ཁའི་སྣང་བ་འདྲ། །ཞེས་པས། གཡས་སུ་ཆོས་འཆང་མཆོག་སྐུ་མདོག་དཀར་པོ། རྒྱུད་མཚན་ཕྱག་ལྡན་ཞེས་པ་ཕྱག་གཉིས་ཆོས་འཆད་ཀྱི་ཕྱག་རྒྱའོ།།ང་ཡི་བྱང་དུ་བྲི་བྱ་བ། །སྟུག་པོ་བཀོད་པ་གྲགས་ཆེན་པོ། །ཤིན་ཏུ་ལྗང་བའི་མར་གད་མཚུངས། །ལས་ཀྱི་རྡོ་རྗེ་མཆོག་འཛིན་པའོ། །ཞེས་པས། བྱང་སྒོའི་ནང་དབུས་ཀྱི་སྣམ་བུའི་ཆར། སྟུག་པོ་བཀོད་པ་སྐུ་མདོག་ལྗང་ཁུ། ཕྱག་གཡས་ལས་ཀྱི་རྡོ་རྗེ་སྟེ། སྣ་ཚོགས་རྡོ་རྗེ་འཛིན་པའོ། །དེ་ཡི་མདུན་དུ་བྲི་བྱ་བ། །རྡོ་རྗེ་སྐྱོང་བ་ཡིད་འཕྲོག་བཀྲ།།བཞད་བཅས་རྡོ་རྗེའི་ལག་པ་ཅན།།རྒྱན་རྣམས་ཀུན་གྱིས་རྣམ་པར་བརྒྱན། །ཞེས་པས་མདུན་དུ་རྡོ་རྗེ་སྐྱོང་བ་ཡིད་འཕྲོག་བཀྲ་བ་སྟེ། སྣ་ཚོགས་མདོག རྒྱན་ཐམས་ཅད་ཀྱིས་བརྒྱན་པ། ཕྱག་གཡས་རྡོ་རྗེ་འཛིན་པའོ། །དེ་ཡི་ལྷོ་རུ་བྲི་བྱ་བ། །འགྲོ་བའི་རྩེ་མོ་ལེགས་བརྒྱན་པ། །ལྷང་482

ཚེར་ནག་པོ་བུང་བ་འདྲ། །རྡོ་རྗེའི་གསལ་ཤིང་འཛིན་པ་པོ། །ཞེས་པས་གཡས་སུ་འགྲོ་བའི་རྩེ་མོ་སྐུ་མདོག་ནག་པོ། ཕྱག་གཡས་རྡོ་རྗེའི་གསལ་ཤིང་འཛིན་པའོ། །རྒྱབ་ཏུ་རྡོ་རྗེ་འཆིང་བ་བྲི། །ལག་པ་ཡང་དག་སྦྱར་བསྡམས་པ། །རིན་ཆེན་ཀུན་གྱི་འོད་དག་ཅིང་། །འཛུམ་བཅས་མཆོག་ཏུ་ངོ་མཚར་བ། །ཞེས་པས་རྒྱབ་ཏུ་རྡོ་རྗེ་འཆིང་བ། །ཞལ་འཛུམ་པ་དང་བཅས་པ རིན་པོ་ཆེ་ཀུན་གྱི་ཁ་དོག་གི་འོད་ཟེར་འཕྲོ་བ། ཕྱག་གཉིས་རྡོ་རྗེ་བསྡམས་པའི་ཕྱག་རྒྱ་མཛད་པའོ། །འཁོར་བྱེད་གཡོན་དུ་བྲི་བར་བྱ། །ལག་ན་མགལ་མེའི་འཁོར་ལོ་ཅན། །ལེགས་སྔོ་དར་ལ་བབས་པའོ། །རབ་རྒྱས་པད་མ་ལྟ་བུའི་ཞལ། །ཞེས་པས་གཡས་སུ་འཁོར་བྱེད་སྐུ་མདོག་སྔོན་པོ་ལང་ཚོ་དར་ལ་བབ་པ། ཕྱག་གཡས་ན་མགལ་མེའི་འཁོར་ལོ་བསྣམས་པའོ། །དེ་ནས་སྒོ་ཡི་ཆ་དག་ཏུ། །སྒོ་བ་རྣམ་པ་བཞི་པོ་བྲི། །ཤར་དུ་རྡོ་རྗེ་མི་གཡོ་བ། །ལག་ན་རྡོ་རྗེ་ལྕགས་ཀྱུ་ཆེ། །ལྷོ་ཡི་སྒོ་རུ་རྡོ་རྗེ་མེ། །ལག་ན་རྡོ་རྗེ་ཞགས་པ་འབར། །ནུབ་ཏུ་རླུང་གི་སྔོན་པོ་སྟེ། །རྡོ་རྗེ་ལྕགས་སྒྲོག་འཛིན་པའོ། །ལུས་ངན་དུ་ནི་ཆུ་བྲི་སྟེ། །ཞགས་པ་ལྡན་པའི་དྲིལ་བུ་འཛིན། །ཞེས་ཏེ། དེ་རྣམས་ནི། གོ་སླ་སྟེ། སྒོ་གཉིས་པའི་ནང་གི་ལྷའོ། །ད་ནས་སྒོ་གསུམ་པའི་ནང་གི་སྣམ་བུ་ནང་མ་ལ།དེ་ནས་སྦྱོར་ལྡན་འོངས་ནས་སུ། །དཀྱིལ་འཁོར་གྱི་ནི་ཤར་དུ་བྲི། །ཤར་དུ་མདའ་ཡི་མཚོན་ཆ་ལག །རབ་དམར་པད་མ་ལྟར་འབར་བ། །ཞེས་པས་ཤར་དུ་མདའི་མཚོན་ཆ་མ་དམར་མོ་པད་མ་ལྟར་གསལ་བ།ཕྱག་གཉིས་མདའ་གཞུ་འཛིན་པའོ། །ལྷོ་རུ་ཆེན་པོ་ཅན། སྔོན་པོ་དབང་ཕྱུག་རྡོ་རྗེ་མ། ལག་ན་རིན་ཆེན་སྙེ་483

མ་ཅན། རིན་པོ་ཆེ་ཡི་རྒྱན་གྱིས་བརྒྱན། །ཞེས་པས་ལྷོ་རུ་དབང་ཕྱུག་རྡོ་རྗེ་མ་སྔོན་མོ་རིན་པོ་ཆེའི་རྒྱན་གྱིས་བརྒྱན་པ། ཕྱག་གཡས་ན་རིན་པོ་ཆེའི་སྙེ་མ་འཛིན་པའོ། །རྡོ་རྗེ་ཉེར་ཞི་དཀར་མཛེས་མ། །རྒྱབ་ཏུ་རྟག་ཏུ་བྲི་བར་བྱ། །ལག་ན་པད་མ་བཟང་པོ་འཛིན། །པད་མའི་ཕྲེང་བས་རྣམ་པར་བརྒྱན། ཞེས་པས། རྒྱབ་ཏུ་རྡོ་རྗེ་ཉི་ཞི་མ་དཀར་མོ། པད་མའི་ཕྲེང་བས་བརྒྱན་པ། ཕྱག་གཡས་ན་པད་མ་བཟང་པོ་བསྣམས་པའོ། །རྡོ་རྗེ་སྟེང་ཞལ་མཛེས་མ་ནི། །སྔོ་བསངས་ཀུན་གྱི་ཡོན་ཏན་ལྡན། །ལུས་ངན་དུ་ནི་ཤེས་ལྡན་གྱིས། །གཡས་སུ་རྡོ་རྗེ་རྩེ་གཅིག་བྲི། །ཞེས་པས་བྱང་དུ་རྡོ་རྗེ་སྟེང་ཞལ་མ་སྐུ་མདོག་ལྗང་ཁུ།ཕྱག་གཡས་རྡོ་རྫེ་རྩེ་གཅིག་པ་འཛིན་པའོ། །ཤར་གྱི་མཚམས་སུ་རྡོ་རྗེ་ནི། །དུས་ཚིགས་ཞེས་བྱ་བཟང་མོ་བྲི། །དབྱར་གྱི་སྤྲིན་ལྟར་མཛེས་པ་མོ། །ལག་ན་བདུག་སྤོས་གྲགས་ཆེན་མོ། །ཞེས་པས་རྡོ་རྗེ་དུས་ཚིགས་མ་ནག་མོ་ཕྱག་གཉིས་སྤོས་ཕོར་འཛིན་པའོ། ནུབ་ཀྱི་མཚམས་སུ་རི་རི་ཏ། ལག་ན་མེ་ཏོག་ཕྲེང་བ་འབར། །ཅུང་ཟད་དམར་ལ་དཀར་བ་མོ། །སྣ་ཚོགས་རྒྱན་གྱིས་རྣམ་པར་བརྒྱན། །ཞེས་པས་ལྷོ་ནུབ་ཏུ་ལྷ་མོ་རི་རི་ཏ་དཀར་ལ་དམར་མདངས་ཆགས་པའོ། །ཕྱག་གཉིས་མེ་ཏོག་གི་ཕྲེང་བ་བསྣམས་པའོ། །ནུབ་བྱང་དུ་ནི་བྲི་བྱ་བ། །ལག་ན་ཡི་གེ་སྣ་ཚོགས་བྲི། །ལག་ན་སྒྲོན་མེ་རབ་འབར་བ། །ཅུང་ཟད་སྔོ་བའི་གོས་གྱོན་པ། །ཞེས་པས་ནུབ་བྱང་དུ་ཡི་གེ་ཞེས་པ་འགྱུར་ནོར་བ་སྟེ། ཁ་དོག་སྣ་ཚོགས་པ་ཅུང་ཟད་སྔོ་བའི་གོས་གྱོན་པ། ལག་ན་སྒྲོན་མེ་བསྣམས་པའོ། །དྲི་ཡི་གླང་པོ་ལྟར་འགྱིང་བའི། །རོལ་པ་ལྡན་མ་མཁས་པས་484

བྲི། །སྔོ་བསངས་དམར་པོ་མཐོན་མཐིང་འདྲ། །རབ་ཏུ་བཞད་ཅིང་མིག་མཛེས་མ། །རྡོ་རྗེའི་ལག་པ་མིག་མཛེས་མའོ། །ཞེས་པས། བྱང་ཤར་དུ་རོལ་བར་ལྡན་པ། སྐུ་མདོག་སྔོ་བསངས་ལ་དམར་བ་དང་མཐིང་གའི་མདངས་ཆགས་པ། རབ་ཏུ་རྒོད་པའི་ཞལ། རྡོ་རྗེའི་ལག་པ་སྟེ། སྔར་གྱི་རིགས་འགྲོས་ཀྱིས་དྲིའི་སྣོད་འཛིན་པའོ། །དེ་ཡི་ཕྱི་ཡི་སྣམ་བུ་གཉིས་པ་ལ། དེ་ཡི་ཤར་དུ་བྲི་བྱ་བ། །རྡོ་རྗེ་མཆོག་གི་འོད་ལྡན་པའི། །རྡོ་རྗེ་དབང་ཕྱུག་བདེ་བ་མོ། །ཞེས་པས། ཤར་དུ་བདེ་བ་མ་ཕྱག་གཡས་ན་འོད་དང་ལྡན་པའི་རྡོ་རྗེ་བསྣམས་པའོ། །དེ་བཞིན་ལྷོ་རུ་བྲི་བྱ་བ། །གསེར་སོགས་དང་ནི་མཐོན་མཐིང་འདྲ། །རིན་ཆེན་སྒྲོན་མ་རིན་ཆེན་ལག །ཅེས་པས་ལྷོ་རུ་རིན་ཆེན་སྒྲོལ་མ་སྐུ་མདོག་གསེར་མདོག་ལ་མཐོན་མཐིང་གི་མདངས་ཆགས་པའོ། །ཕྱག་གཡས་ན་རིན་པོ་ཆེ་བསྣམས་པའོ། །འོད་མཆོག་ལྡན་པའི་ལྷ་མོ་ནི། །ནུབ་ཀྱི་དཀྱིལ་འཁོར་དག་ལ་བྲི། །འོད་ཀྱི་སྣང་ཞིང་མཛེས་པ་ལ། །ལག་ན་འོད་ཟེར་ལེགས་མཛེས་པའོ། །ཞེས་པས། ནུབ་ཏུ་འོད་མཆོག་ལྡན་པའི་ལྷ་མོ་སྐུ་ལ་འོད་ཀྱིས་སྣང་ཞིང་མཛེས་པ། ཕྱག་ན་འོད་ཀྱི་དཀྱིལ་འཁོར་འཛིན་པའོ། །རྡོ་རྗེ་བྲང་སྐྱེས་ཆེར་བཀྲ་བ། །སྣ་ཚོགས་རྒྱན་གྱིས་རྣམ་པར་བརྒྱན། །ལག་ན་སྣ་ཚོགས་གོས་ལྡན་པ། །བྱང་དུ་རྟག་ཏུ་བྲི་བར་བྱ། །ཞེས་པས། བྱང་དུ་རྡོ་རྗེ་བྲང་སྐྱེས་མ་རྒྱན་སྣ་ཚོགས་ཀྱིས་བརྒྱན་པ། ཕྱག་ན་གོས་སྣ་ཚོགས་འཛིན་པའོ། །དེའི་ཕྱི་རུ་སྣམ་བུ་གསུམ་པ་ལ། དེ་བཞིན་སྦྱོར་བས་བྲིས་ནས་སུ། །ཕོ་ཉ་མོ་རྣམས་ལེགས་པར་བྲི། །སྙིང་སྐུལ་བྱེད་པ་མཛེས་མ་ནི། །ཤར་དུ་ལེགས་པར་485

བྲི་བར་བྱ། །རྡོ་རྗེ་མྱུ་གུ་འདབ་ལྡན་དམར། །མིག་གཉིས་དང་ནི་གོས་སྔོན་པོ། །ཞེས་པས་ཤར་དུ་ཕོ་ཉ་མོ་སྙིང་སྐུལ་བར་བྱེད་མ་སྐུ་མདོག་སྔོན་མོ་སྤྱན་གཉིས་མ། ཕྱག་གཉིས་རྡོ་རྗེ་མྱུ་གུ་དང་མདའ་གཞུ་བསྣམས་པ།གོས་སྔོན་པོ་ཅན་ནོ། །དེ་དང་ཉེ་བར་དཔའ་མོ་ནི། །ལག་ན་ལྕགས་ཀྱུ་ཞགས་པ་མཆོག །བདུག་པ་འགུགས་པའི་ལྷ་མོ་བྲི། །སྔོ་བསངས་དམར་ལ་ལེགས་བརྗིད་མའོ། །ཞེས་པས་ལྷོ་རུ་བདུག་པ་མ་འགུགས་པའི་ལྷ་མོ། སྐུ་མདོག་སྔོ་བསངས་ལ་དམར་བའི་མདངས་ཆགས་པ། ཕྱག་ན་ལྕགས་ཀྱུ་དང་ཞགས་པ་བསྣམས་པའོ། །རྗེས་སུ་མཉེས་པའི་ཕོ་ཉ་ཆེ། །ནུབ་ཏུ་རྟག་ཏུ་བྲི་བར་བྱ། །རྒྱལ་བ་ཐམས་ཅད་མཉེས་བྱེད་མ། །པགས་པའི་ཞགས་པས་ལག་པ་མཛེས། །ཞེས་པས་ནུབ་ཏུ་རྗེས་སུ་མཉེས་མ་ཕྱག་གཉིས་པགས་པའི་ཞགས་པ་་་་་་་་་་་་བསྣམས་པའོ། །ཁྲག་འགུགས་པ་ཡི་ཕོ་ཉ་མོ། །བྱང་དུ་གནས་པ་བྲི་བར་བྱ། །མདོག་ནག་པ་ལ་ཆེར་ཟ་བ། །ལག་ན་ཐོད་པ་ལེགས་མཛད་པའོ། །ཞེས་པས་བྱང་དུ་ཁྲག་འགུགས་པའི་ཕོ་ཉ་མོ་སྐུ་མདོག་ནག་མོ། ཕྱག་ན་ཐོད་པ་ཁྲག་གིས་གང་བ་བསྣམས་པའོ། །ཐམས་ཅད་འཕྲོག་པའི་ཕོ་ཉ་མོ།།མེ་ཡི་མཚམས་སུ་བྲི་བར་བྱ།།རྡོ་རྗེ་ལྕགས་ཀྱུ་ཞགས་པ་མཆོག།དམར་ནག་དཀའ་ཐུབ་ཆེན་པོ་མའོ། །ཞེས་པས་མེ་མཚམས་སུ་ཐམས་ཅད་འཕྲོག་པའི་ཕོ་ཉ་མོ་སྐུ་མདོག་དམར་ནག །ཕྱག་གཉིས་རྡོ་རྗེ་ལྕགས་ཀྱུ་དང་ཞགས་པ་བསྣམས་པའོ། །འདིར་ལྷོ་ནུབ། ནུབ་བྱང་། བྱང་ཤར་གྱི་ཕོ་ཉ་མོ་གསུམ་དང་སྒོ་མ་ལྕགས་ཀྱུ་མ། ཞགས་པ་མ། ལྕགས་སྒྲོག་མ། གསུམ་ཆད་སྣང་སྟེ། རྒྱ་དཔེ་འམ་དཔེ་དག་486

པོ་རྙེད་ན་བསབ་པར་བྱའོ། །དེ་ཡི་བྱང་དུ་དཔའ་བོ་ཡིས། །སྒོ་སྐྱོང་སྟོབས་ཆེན་བྲི་བར་བྱ། །རྡོ་རྗེ་འབེབས་མ་ལེགས་དམར་བ། །ལག་མཐིལ་དྲིལ་བུ་དང་ལྡན་པའོ།།ཞེས་པས།བྱང་སྒོར་སྒོ་མ་རྡོ་རྗེ་འབེབས་མ་སྐུ་མདོག་དམར་མོ། ཕྱག་གཡས་ན་དྲིལ་བུ་བསྣམས་པའོ། །འདིའི་རིགས་པས་བསྒྲེས་ན།ལྕགས་ཀྱུ་མ་ལ་སོགས་པ་གསུམ་ཡང་རང་མིང་གི་མཚན་མའི་ཕྱག་མཚན་་་་་འཛིན་པ་ཞིག་ཡོད་པ་འདྲ་བའོ། །དམ་ཚིག་གསུམ་ལྡན་སྤྱན་གསུམ་མ། །རྩེ་གསུམ་རྡོ་རྗེ་འཛིན་པ་མོ།།འཇིགས་པའི་ལུས་ཅན་ཆེར་གསལ་བ།།འོད་ཟེར་དམར་པོ་འབར་བས་འཁྲུགས། །འབར་བའི་མེ་ལྕེ་ལག་པ་ཅན།།མེ་ཡི་ཕྱོགས་སུ་ཡང་དག་བརྟེན། །ཞེས་པས་མེ་མཚམས་སུ་དམ་ཚིག་གསུམ་ལྡན་མ་སྐུ་མདོག་དམར་མོ་འོད་ཟེར་དམར་པོ་འབར་བས་འཁྲུགས་པ། སྤྱན་གསུམ་མ།ཕྱག་གཉིས་མདུང་རྩེ་གསུམ་དང་རྡོ་རྗེ་འཛིན་པ། མེ་ལྕེ་འབར་བའི་ལག་པ་ཅན་ནོ། །ལྷ་མོ་ཆེན་མོ་ཐོག་མ་མ། །དམར་ཞིང་སྔོ་བ་བྲི་བྱ་སྟེ།།ཇི་ལྟ་བ་ཡི་རིམ་པས་སོ། །ཞེས་པས་ལྷོ་ནུབ་ཏུ་ལྷ་མོ་ཆེན་མོ་ཐོག་མ་མ། སྐུ་མདོག་དམར་མོ་སྔོ་བའི་མདངས་ཆགས་པ། ལག་ན་རྡོ་རྗེའི་གཙུབ་ཤིང་བསྣམས་པ།གདུལ་དཀའ་འདུལ་བའི་ལྷ་མོ་ནི། །སྒོ་སྐྱོང་བ་ཡི་གནས་ན་གནས། །དཔའ་མོ་རྡོ་རྗེ་དབྱུག་གུའི་ལག །བྱིན་ཟ་འབར་བ་དང་མཚུངས་པའོ། །ཞེས་པས།ནུབ་བྱང་དུ་གདུལ་དཀའ་འདུལ་བའི་ལྷ་མོ། སྒོ་སྐྱོང་བ་ཡི་གནས་ན་གནས།ཞེས་པས། སྒོ་དངོས་ན་ཡོད་པ་མ་ཡིན་ཀྱང་། སྒོ་མཚམས་སྐྱོང་བ་བྱ་བ་མཐུན་པའི་ཕྱིར་དེའི་གནས་ན་གནས་པ་སྐུ་མདོག་མེ་འབར་བ་དང་་་་་་་་་་་་487

མཚུངས་པ། ཕྱག་ན་རྡོ་རྗེའི་དབྱུག་པ་བསྣམས་པའོ། །འདིར་ཡང་མཚམས་ཀྱི་ལྷ་མོ་གཅིག་ཆད་སྣང་ངོ་། །སྒོ་གསུམ་པའི་ནང་གི་ལྷའོ། །སྒོ་བཞི་པའི་ནང་གི་སྣམ་བུ་ནང་མ་ལ་བྲན་མོ་བཞི་བྲི་བར་བྱ་སྟེ། དེ་ནས་བྲན་མོ་བྲི་བར་བྱ། །རང་གི་ཕྱག་རྒྱས་ལག་པ་མཚན།།འཇིག་རྟེན་གསུམ་འཆིང་བྲན་མོ་ནི། །ནུབ་ཏུ་ཡང་དག་བྲི་བར་བྱ། །འཆིང་བ་ཆེན་མོའི་ལག་པ་ཅན། །རབ་དམར་གུར་གུམ་འོད་ཟེར་ཅན། །ཞེས་པས། ནུབ་ཏུ་བྲན་མོ་འཇིག་རྟེན་གསུམ་འཆིང་སྐུ་མདོག་དམར་པོ་འོད་ཟེར་དམར་པོ་འཕྲོ་བ། ཕྱག་ན་ལྕགས་སྒྲོག་བསྣམས་པའོ། །བྲན་མོ་འཇིགས་པའི་མེ་གཏོང་མ། །སྒྲོན་བཅས་ལག་པའི་རྩེ་མོ་མཆོག །རབ་གནས་པ་ལ་ལུས་ཆེན་པོ། །ཆོ་ག་ཇི་བཞིན་རྟག་ཏུ་བྲི། །ཞེས་པས། བྱང་དུ་བྲན་མོ་འཇིགས་པའི་མེ་གཏོང་མ་ལག་པ་གཉིས་ཀྱིས་སྒྲོན་མེ་ཐོགས་པ་བྲིའོ། །བྲན་མོ་གཙིགས་ཤིང་རྣམ་འགྱུར་གདོང་། །འཁྲུག་པའི་ཚུལ་ལ་རབ་འཇིགས་མ། །ལག་ན་ཐོད་པ་རློན་པ་ཅན། །ཤིན་ཏུ་དམར་ཞིང་འོད་ཆེན་མོ། །ཞེས་པས་ལྷོ་རུ་བྲན་མོ་རྣམ་འགྱུར་གདོང་མ། སྐུ་མདོག་དམར་མོ་ཤིན་ཏུ་འཇིག་པའི་གདོང་། ལག་ན་ཐོད་རློན་ཐོགས་པའོ། །སྐུ་གསུང་ཐུགས་འཆིང་བྲན་མོ་ནི། །ཤར་དུ་ཡང་དག་བྲི་བར་བྱ། །དཀར་ཞིང་དམར་ལ་ལུས་ཆེ་བ། །ཞགས་པ་ལྕགས་ཀྱུའི་ལག་པ་མཆོག །ཅེས་པས་ཤར་དུ་སྐུ་གསུང་ཐུགས་འཆིང་བའི་བྲན་མོ་སྐུ་མདོག་དཀར་དམར། ཕྱག་ན་ལྕགས་ཀྱུ་དང་ཞགས་པ་བསྣམས་པའོ། །དེའི་ཕྱིའི་སྣམ་བུ་ལ་རོལ་བ་མོ་བཞི་བྲི་བར་བྱ་སྟེ།དེ་ནས་རོལ་བ་མོ་བྲི་བྱ། །གོ་རིམ་ཇི་ལྟ་བ་བཞིན་ནོ། །དེ་བཞིན་གཤེགས་པ་488

དགྱེས་མ་ནི། །མཛེས་ཤིང་རིན་ཆེན་གྱིས་ཉེར་བརྒྱན། །མདའ་གཞུའི་ལག་པ་དམར་བ་མོ། །གོས་དང་ཕྲེང་བ་དམར་པོ་འཛིན། །བྱང་དུ་སྔགས་པས་བྲི་བར་བྱ། །ཞེས་པས་བྱང་དུ་རོལ་བ་མོ། དེ་བཞིན་གཤེགས་པ་དགྱེས་མ་སྐུ་མདོག་དམར་མོ་གོས་དམར་པོ་བགོས་པ། ཕྲེང་བ་དམར་པོས་བརྒྱན་པ།རིན་པོ་ཆེའི་རྒྱན་དང་ལྡན་པ། ཕྱག་ན་མདའ་གཞུ་འཛིན་པའོ། །ཀུན་ནས་འབེབས་པ་ཆེ་བའི་མཆོག །མཛེས་པའི་ལག་པ་འཛིན་པ་མོ། །བདེ་བ་འབེབས་ལ་ལེགས་པར་གནས། །འཇིག་རྟེན་གསུམ་འཇོམས་ཁྲོ་བ་ནི། །རྡོ་རྗེ་རོལ་པ་མོ་ཞེས་བྱ། །དྲག་ཤུལ་ཆེན་པོས་བསྡིགས་པར་བྱེད། །མཉམ་པར་བཞག་པས་ཤར་དུ་བྲི། །ཞེས་པས་ཤར་དུ་རོལ་བ་མོ་འཇིག་རྟེན་གསུམ་འཇོམས། ཕྱག་གཉིས་ཀྱིས་ཕན་ཚུན་དཔུང་པ་ནས་འཛིན་ཅིང་དྲག་ཤུལ་གྱིས་བསྡིགས་པའོ། །རབ་ཏུ་དགའ་བ་རྗེས་རྟོགས་མ། སྔགས་པ་སྤྲོ་བས་རྒྱབ་ཏུ་བྲི། །འདོད་ཆགས་ཕྱག་རྒྱའི་ལག་པ་མ། །འགྲོ་བའི་གཙོ་བོ་མཉེས་པར་མཛད། །ཅེས་པས་ནུབ་ཏུ་རོལ་བ་མོ་དགའ་བ་རྗེས་རྟོགས་མ། ཕྱག་གཉིས་འཁྱུད་པའི་ཕྱག་རྒྱས་གཙོ་བོ་རྣམས་མཉེས་པར་བྱེད་པའོ། །དགའ་བྱེད་ཅེས་བྱ་བྲི་བར་བྱ། །ཐམས་ཅད་རྡོ་རྗེ་རོལ་པ་མོ། །དགའ་བའི་རྩེ་འཇོའི་ལག་ཅན་བཀྲ། །རྒྱན་རྣམས་ཀུན་གྱིས་བརྒྱན་པ་ནི། །སྔགས་པ་ཆོ་ག་ཤེས་པས་བྲི། །ཞེས་པས་ལྷོ་རུ་རོལ་པ་མོ། དགའ་བྱེད་ལག་པ་གཉིས་དགའ་བའི་རྩེད་འཇོ་བྱེད་པ། རྒྱན་ཐམས་ཅད་ཀྱིས་བརྒྱན་པའོ། །དེའི་ཕྱིའི་སྣམ་བུ་ལ་ཕྱི་རོལ་རྡོ་རྗེའི་རིགས་རྣམས་བྲི་བར་བྱ་སྟེ། རྡོ་རྗེ་རྒྱུ་མཛད་ལེགས་གནས་པས། །ཕྱི་རོལ་489

རྡོ་རྗེ་བྲི་བར་བྱ། །ཞེས་པས་སྔོན་རྡོ་རྗེ་རྒྱུ་མཛད་ཀྱིས་བཏུལ་ཏེ་དཀྱིལ་འཁོར་དུ་བཅུག་ནས་དབང་བསྐུར་བ། ཕྱི་རོལ་རྡོ་རྗེ་རིགས་ཀྱི་གཙོ་བོ་འགའ་ཞིག་བྲི་བར་བྱ་སྟེ། རང་གི་རིག་མ་གཡོན་དུ་གནས། །དབང་པོར་མིག་གསུམ་བྲི་བར་བྱ། །རྡོ་རྗེ་ཅན་གྱི་རྩེ་གསུམ་འཛིན། །གཡས་པ་ཡིས་ནི་ཕྱག་འཚལ་ཞིང་། །རང་གི་ཆུང་མ་སོགས་པས་བསྐོར། །ཞེས་པས། ཤར་དུ་མིག་གསུམ་སྟེ་དྲག་པོ་དབང་ཕྱུག་ཆེན་པོ་ཕྱག་གཡས་པས་ཕྱག་འཚལ་ཞིང་། གཡོན་མདུང་རྩེ་གསུམ་འཛིན་པ། རང་གི་རིག་མ་སྟེ། ཨུ་མ་གཡོན་ན་གནས་པ་སྟེ། འདི་འོག་མ་གསུམ་ལ་ཡང་འགྲེའོ། །རང་གི་ཆུང་མ་དང་། སོགས་ཀྱི་སྒྲས་རང་རང་གི་གཡོག་གིས་བསྐོར་བའོ།།འདིར་རྒྱ་དཔེ་འཁྲུགས་པ་ལ་བསྒྱུར་བའམ།ཡིག་མཁན་གྱིས་ནོར་བ་སྟེ། འཁྲུགས་འདུག་པས་འཁྲུགས་པ་བསྡེབས་ལ་བྲི་བར་བྱ་སྟེ། ཆུ་ལྷ་ཚངས་པ་ཆེན་མོ་ནི། །གདོང་པ་བཞི་པ་བྲི་བར་བྱ། །རྡོ་རྗེ་དབྱུག་གུས་ལག་པ་མཛེས། །ཞི་བ་སོགས་ཀྱིས་ཡོངས་སུ་བསྐོར། །ཞེས་པས་ནུབ་ཏུ་ཚངས་པ་གདོང་བཞི་པ།ཕྱག་ན་རྡོ་རྗེ་དང་དབྱུག་པ་འཛིན་པ། ཆུང་མ་རྡོ་རྗེ་ཞི་བ་མ་དང་། སོགས་ཀྱི་སྒྲས་གཡོག་གི་འཁོར་གྱིས་བསྐོར་བའོ། །གཤིན་རྗེར་འཁོར་ལོའི་ལག་པ་ཅན། །ཤིན་ཏུ་མཛེས་པའི་རྡོ་རྗེས་མཚན། །སེར་པོའི་གོས་འཛིན་ནག་པ་པོ། །མཚོན་ཆ་སོགས་པས་ཡོངས་སུ་བསྐོར། །ཞེས་པས་གཤིན་རྗེར་ཏེ། ལྷོ་རུ་འཁོར་ལོའི་ལག་པ་ཅན་ཏེ། ཁྱབ་འཇུག་སྐུ་མདོག་ནག་པོ། ཕྱག་གཉིས་རྡོ་རྗེ་དང་འཁོར་ལོ་བསྣམས་པ། མཚོན་ཆ་ཞེས་པ་འགྱུར་འཆུགས་པ་སྟེ། འོག་ནས་དཔལ་མོ་ཞེས་འགྱུར་བ་ལེགས་ཏེ། ཆུང་490

མ་དཔལ་མོ་དང་། སོགས་ཀྱི་སྒྲས་གཡོག་གིས་བསྐོར་བའོ། །ལུས་ངན་དུ་ནི་དབང་པོ་བྲི། །རྡོ་རྗེའི་ལག་པ་རབ་ཏུ་མཛེས། །མིག་སྟོང་པ་ནི་ཆེ་བའི་ལུས། །བདེ་སོགས་སོགས་ཀྱི་མདུན་དུ་བདར། །ཞེས་པས། རྒྱབ་ཏུ་བརྒྱ་བྱིན་སེར་པོ་སྤྱན་སྟོང་དང་ལྡན་པ། ཕྱག་ན་རྡོ་རྗེ་བསྣམས་པ། ཆུང་མ་བདེ་སོགས་མ་དང་། སོགས་ཀྱི་སྒྲས་འཁོར་གྱིས་བསྐོར་བའོ། །སྒོ་རུ་སྒོ་བ་ཆེན་པོ་ནི། །རྡོ་རྗེ་ལྕགས་ཀྱུ་སྟོབས་པོ་ཆེ། །ཀུན་ནས་དམར་ཞིང་ཆེར་གཏུམ་པ། །སངས་རྒྱས་མཆོག་ཏུ་སྤྱན་འདྲེན་པའོ། །ཞེས་པས་ཤར་སྒོར་སྒོ་བ་ལྕགས་ཀྱུ་དམར་པོ།ཕྱག་གཉིས་རྡོ་རྗེ་ལྕགས་ཀྱུས་སངས་རྒྱས་ཐམས་ཅད་འགུགས་པའོ། །ལྷོ་རུ་ལེགས་པར་གནས་པའི་མཆོག །ལག་ན་ཞགས་པ་དམ་པ་བྲི། །སེམས་དཔའ་གྲགས་པ་ཆེན་པོ་དང་། །སངས་རྒྱས་རྣམས་ནི་འཇུག་པར་བྱེད། །ཅེས་པས་ལྷོ་སྒོར་སྒོ་བ་ཞགས་པ་ཕྱག་ན་ཞགས་པ་བསྣམས་ང།འོ།ཞེས་པ་འོག་ཏུ། རགས་ཤིང་རྣམ་པར་གཡོ་བའི་གདོང་།།ཞེས་པ་འགྱུར་ལེགས་སོ།།ཞེས་པས་ནུབ་སྒོར་སྒོ་བ་ལྕགས་སྒྲོག་དམར་པོ་སྐུ་རགས་ཤིང་སྟན་ལས་མི་གཡོ་བ། ཕྱག་ན་ལྕགས་སྒྲོག་བསྣམས་པའོ། །ནེ་ཙོ་ཁུག་རྟ་དང་མཚུངས་པའི། །མཉེས་བྱེད་མཆོག་ནི་བྲི་བར་བྱ། །རིགས་སྔགས་ཕ་རོལ་ཕྱིན་རྣམས་དང་། །སངས་རྒྱས་ཐམས་ཅད་མཉེས་པར་བྱེད། །ཅེས་པས། བྱང་སྒོར་སྒོ་བ་མཉེས་བྱེད་ལྗང་ཁུ། ཕྱག་ན་དྲིལ་བུ་བསྣམས་པས་དཀྱིལ་འཁོར་གྱི་ལྷ་རྣམས་དང་། སངས་རྒྱས་ཐམས་ཅད་མཉེས་པར་བྱེད་པའོ། །སྒོ་བཞི་པའི་ལྷའོ། །དེ་ནས་སྒོ་ལྔ་པའི་ནང་དུ་མཆོད་པའི་ལྷ་མོ་རྣམས་བྲི་བར་བྱ་སྟེ།དེ་ནས་མཆོད་པ་རྣམ་པ་491

བྲི། །ལག་ན་མེ་ཏོག་པ་ཡི་གཟུངས། །ལག་ན་མེ་ཏོག་སྙེམས་པ་མཛེས མེ་ཏོག་ཕྲེང་བས་རྣམ་པར་བརྒྱན། །སྔགས་པས་རྡོ་རྗེ་བདུག་པ་བྲི། །ཡིད་ཚིམ་བྱེད་པའི་དམ་པ་ནི། །ལག་ན་བདུག་པ་མིག་ཡངས་མ། །མཁུར་ཚོས་ཅུང་ཟད་དཀར་བ་མོའོ། །ལྷ་མོ་རྡོ་རྗེ་སྣང་བྱེད་མ། །གསེར་བསྲེགས་པ་ཡི་མདོག་འདྲ་ལ། །ལག་ན་སྒྲོན་མ་མཁས་པས་བྲི། །རྒྱན་རྣམས་ཀུན་གྱིས་རྣམ་པར་བརྒྱན། །དྲི་ཞིམ་ལུས་ལ་ཆ་ལུགས་བཟང་། །ལག་ན་དྲི་ཡི་སྣོད་མཛེས་མ། །ཨུཏྤལ་སྔོན་པོའི་ལོ་མ་མཚུངས། །མཛེས་པའི་གཟུགས་ལ་ཡིད་འཕྲོག་མའོ། །ཞེས་པས་ལྷ་མོ་མེ་ཏོག་མ་མེ་ཏོག་གི་ཕྲེང་བས་བརྒྱན་ཅིང་། སྙིམ་པ་མེ་ཏོག་གིས་བཀང་བ། བདུག་པ་མ་མཁུར་ཚོས་ཅུང་ཟད་དཀར་བ། ཕྱག་ན་སྤོས་ཕོར་བསྣམས་པ། མར་མེ་མ་སེར་མོ། ཕྱག་ན་སྒྲོན་མེ་བསྣམས་པ། དྲི་ཆབ་མ་སྔོན་མོ། ཕྱག་ན་དྲིའི་དུང་ཆོས་བསྣམས་པ་སྟེ། ཉེར་སྤྱོད་ཀྱི་ལྷ་མོ་བཞི་ཤར་ལྷོ་ནུབ་བྱང་དུ་རིམ་པ་བཞིན་བྲིའོ། །དེ་བཞིན་དུ། གཟུགས་ཀྱི་རྡོ་རྗེ་མཛེས་པའི་གཟུགས། །རྒྱན་རྣམས་ཀུན་གྱིས་རྣམ་པར་བརྒྱན། །ལག་ན་རྡོ་རྗེ་མེ་ལོང་འཛིན། །འཛུམ་བཅས་རྒོད་པའི་དཀྱིལ་འཁོར་ཅན། །སྒྲ་ཡི་རྡོ་རྗེ་སྣ་ཚོགས་ལུས། །དཀར་དང་སྔོ་བའི་ལུས་དང་ལྡན། །པི་ཝང་གླིང་བུ་ཏིང་ཏིང་སོགས། །སྒྲོག་པ་ཤེས་རབ་ཅན་གྱིས་བྲི། །རོ་ཡི་རྡོ་རྗེ་སྐལ་ཆེན་མོ། །ལག་ན་རོ་ཡི་སྣོད་འཛིན་པ། །རྒྱན་རྣམས་ཐམས་ཅད་ཡང་དག་རྫོགས། །མཚན་ཉིད་ཀུན་དང་ཡང་དག་ལྡན། །རྡོ་རྗེ་རེག་བྱ་སྔོ་བསངས་ཆེ། །ཆུ་སྐྱེས་སྔོན་པོ་འདབ་འདྲའི་མིག །རྣམ་པར་གསལ་ཤིང་ཆེར་རྒོད་པའི། །རང་གི་དཔུང་བ་492

བསྡམས་པའོ། །ཞེས་པས་གཟུགས་མ་ལག་ན་མེ་ལོང་འཛིན་པ། སྒྲ་མ་དཀར་སྔོ་པི་ཝང་དང་གླིང་བུ་འཛིན་པ། རོ་མ་རོས་གང་བའི་སྣོད་འཛིན་པ། རེག་མ་སྔོ་བསངས་ཕྱག་གཉིས་ཀྱིས་རང་གི་དཔུང་པ་བསྡམས་པ་སྟེ། འདོད་ཡོན་གྱི་ལྷ་མོ་བཞི་ཕྱོགས་བཞིར་བྲིའོ། །བཞད་པའི་རྡོ་རྗེ་དང་བཅས་པ། །རྣལ་འབྱོར་པས་ནི་མདོར་བསྡུས་ཏེ། །བྲི་བྱ་སྣ་ཚོགས་གོས་འཛིན་དཀར། །རྒྱན་རྣམས་ཐམས་ཅད་འཛིན་པ་མོ། །རྡོ་རྗེ་སྒེག་མོ་དཀར་མོ་ཆེ། །སྒེག་དང་བཅས་ཤིང་ཡིད་དུ་འོང་། །རྐེད་པར་ཁུ་ཚུར་གཉིས་བཞག་ཅིང་། །མཛེས་པའི་ཕྲེང་བའི་ཆུན་པོ་བཙུགས། །རྡོ་རྗེ་གླུ་མཁན་ལེགས་དམར་ལུས། །གླུ་ལེན་པ་ལ་རབ་ཏུ་བརྩོན། །ཆུ་སྐྱེས་དམར་པོ་རྒྱས་འདྲའི་བཞིན། །གླུ་ལེན་ལག་པ་རབ་ཏུ་མཛེས། །རྡོ་རྗེ་གར་མ་མཁས་པས་བྲི། །གར་དང་བཅས་པའི་ལག་པ་ཅན། །སྔོ་བསངས་དཀར་པོ་ཆེས་དཀར་བ། །མིག་ཆེ་བ་ལ་འཛུམ་བཅས་མཆོག །ཅེས་པས་བཞད་མ་དཀར་མོ་སྣ་ཚོགས་པའི་གོས་འཛིན་པ། སྒེག་མོ་དཀར་མོ་ཕྱག་གཉིས་ཁུ་ཚུར་དཀུ་གཉིས་སུ་བཞག་ནས་སྙེམས་ཚུལ་མཛད་པ། གླུ་མ་དམར་མོ། གླུ་ལེན་ཅིང་ཕྱག་གཡས་ཀྱི་མཛུབ་མོ་ཁའི་ཐད་དུ་གཡོབ་པ། གར་མ་དཀར་བ་ལ་སྔོ་བའི་མདངས་ཆགས་པ། ཕྱག་གཉིས་གར་བྱེད་པ་སྟེ། བཞི་ཕྱོགས་བཞིར་བྲིའོ། །དེ་བཞིན་དུ་རྔ་ཆེན་མ་བིདྡྷའི་གྱིའི་རྔ་ཆེན་བརྡུང་བ། རྫ་རྔ་མ་རྫ་རྔ་བརྡུང་བ། །མུ་ཀུཎྜ་མ་རྔ་ཁ་གཅིག་པགས་པས་གཡོགས་པ། པ་ཊ་ཧ་མ་རྔ་བོ་ཆེ་ཁ་གྱེན་དུ་བསྟན་ནས་བརྡུང་བ་སྟེ། རྡོ་རྗེ་སིལ་སྙན་དྲག་མོ་ཆེ། །དུར་དུ་ར་ཡིས་རྔ་མཛེས་བརྡུང་། །རྡོ་རྗེ་རྔ་ཆེན་ལྷ་མོ་493

ཆེ། །རྔ་ཆེན་བརྡུང་བ་བྲི་བར་བྱ། །རྫ་རྔ་མ་ནི་མཁས་པས་བྲི། །རྫ་རྔ་བརྡུང་བར་བྱེད་པ་མོ། །མ་མོ་མུ་ཀུཎྜ་བརྡུང་བ། །མུ་ཀུཎྜ་མ་བཞིན་མཛེས་མའོ པ་ཊ་ཧ་ནི་ཐུང་བྱེད་མའོ། །རྡོ་རྗེ་པ་ཊ་ཧ་ཞེས་བྱ། །རྫ་རྔ་ཆེན་པོ་རྡུང་བྱེད་མ། །རྡོ་རྗེ་རྫ་རྔ་མཛེས་མ་བྲི། །ཞེས་སོ། །དེ་བཞིན་དུ། གུཉྫ་རྡུང་བྱེད་དགའ་བ་མོ། །རྒོད་བཅས་པད་མའི་མིག་ཅན་མ། །རྡོ་རྗེ་གུཉྫ་དཔའ་བོས་བྲི། །ལག་ཀུན་གྱིས་ནི་དམ་པ་འགྲུབ། །ལག་ན་རྡོ་རྗེ་ཏིང་ཏིང་ཤག །རྡོ་རྗེ་ཏིང་ཏིང་ཤག་བྲི་བྱ། །ལག་ན་རྡོ་རྗེ་ཅང་ཏེ་མ། །ཁ་དོག་དཀར་མོ་འོད་ཟེར་ཆེ། །འཁར་རྔ་རྡུང་བའི་ལག་པ་ཅན། །རྡོ་རྗེ་འཁོར་རྔ་མ་བྲི་བྱ། །ཞེས་པས་གུཉྫ་མ་གུཉྫ་བརྡུང་བ། ཏིང་ཏིང་ཤག་མ་ཏིང་ཏིང་ཤག་བཀྲོལ་བ། ཅང་ཏེ་མ་དཀར་མོ་ཅང་ཏེ་བརྡུང་བ། འཁར་རྔ་མ་འཁར་རྔ་བརྡུང་བ་སྟེ། བཞི་ཕྱོགས་བཞིར་བྲིའོ། །རྒྱུད་གཅིག་པའི་པི་ཝང་བསྒྲེང་བ་བྲི། རྡོ་རྗེ་པི་ཝང་སྒྲེང་བ་མ། །པི་ཝང་རྒྱུད་གསུམ་བསྒྲེང་བའི་རྒྱ། །པི་ཝང་རྒྱུད་གསུམ་བསྒྲེང་བ་བྲི། །རྡོ་རྗེ་མཁར་འཁྲོལ་ལྷ་མོ་ཆེ། །དམར་པོ་ཡི་ནི་གོས་བགོས་པའོ། །རྡོ་རྗེ་གླིང་བུ་རྣལ་འབྱོར་པས། །གླིང་བུ་འབུད་པ་ལྡན་པ་བྲི། །ཞེས་པས་པི་ཝང་རྒྱུད་གཅིག་པ་དང་། རྒྱུད་གསུམ་པ་དང་། འཁར་འཁྲོལ་བ་དང་། གླིང་བུ་འབུད་པའི་ལྷ་མོ་བཞི།གོས་དམར་པོ་གྱོན་པ་ཕྱོགས་བཞིར་བྲིའོ། །རྡོ་རྗེ་པི་ཝང་སྐལ་ཆེན་མོ། །པི་ཝང་སྒྲེང་ལ་རབ་སྤྲོ་བའོ། །རྡོ་རྗེ་འབུད་དུང་འབད་པས་བྲི། །དུང་དཀར་འབུད་པའི་རང་བཞིན་ཅན། །དུང་མ་ལག་ན་ཟངས་དུང་འཛིན། །འདོད་པའི་གཟུགས་མཆོག་འཛིན་པ་མོ། །རྒྱལ་པའི་དྲིལ་བུས་ལེགས་པར་མཛེས །494

འཁྲོལ་བ་ཡང་དག་བྲི་བར་བྱ། །ཞེས་པས་པི་ཝང་མ། འབུད་དུང་མ། ཟངས་དུང་མ། དྲིལ་བུ་མ་བཞི་རང་མིང་གི་རོལ་མོ་འཛིན་པ་བཞི་ཕྱོགས་བཞིར་བྲིའོ། །པད་མ་གར་གྱི་དབང་ཕྱུག་དམར། །པད་མ་དམར་པོ་ཁ་འབྱེད་མ། །གར་གྱི་སྒྱུ་མས་རབ་གནས་པའི། །ལག་པ་སྟོང་ལྡན་བྲི་བར་བྱ། །རིན་ཆེན་གར་མ་ལྷ་མོ་ཆེ། །གར་གྱི་བདག་ཉིད་ལེགས་པར་བྲི། །ལག་ན་རིན་ཆེན་སྙེ་མ་ཅན། །ལག་པ་དུ་མ་གདོང་བརྒྱ་པོ། །རྡོ་རྗེ་གར་མ་སྙེམས་བཅས་མ ལུས་མཆུ་བ་དན་དང་ལྡན་པ། །རྣལ་འབྱོར་བས་ནི་ཆོ་ག་བཞིན།།རྡོ་རྗེ་སྦྱོར་བས་རབ་གནས་བྲི། །སྣ་ཚོགས་གར་མ་སྐལ་ཆེན་མོ། །རྡོ་རྗེ་ཐལ་མོ་སྤྱི་བོར་འཇོག །འཛུམ་བཅས་པ་ལ་མིག་མཛེས་མའོ། །ཞེས་པས་པད་མ་གར་གྱི་དབང་ཕྱུག་མ་དམར་མོ། ལག་པ་སྟོང་གིས་པད་མ་དམར་པོ་ཁ་འབྱེད་ཅིང་གར་བྱེད་པ་དང་། རིན་ཆེན་གར་མ་གདོང་བརྒྱ་པ། ལག་པ་དུ་མ་རིན་པོ་ཆེའི་སྙེ་མ་ཐོགས་ནས་གར་བྱེད་པ་དང་།རྡོ་རྗེ་གར་མ་སྙེམས་པ་དང་བཅས་པས་ལུས་གཅུ་ཞིང་། བ་དན་དང་བཅས་པའི་རྡོ་རྗེ་བསྣམས་ནས་གར་བྱེད་པ་དང་།
 སྣ་ཚོགས་རྡོ་རྗེ་གར་མ་ཐལ་མོ་སྤྱི་བོར་འཇོག་པ་སྟེ། བཞི་ཕྱོགས་བཞིར་བྲིའོ། །སྣ་ཚོགས་སྒྱུ་མ་ལེགས་སེམས་མ། །སྨིན་མ་བསྒྱུར་བའི་མིག་མཛེས་མ། །སྤྲོས་བཅས་གདོང་གི་རྣམ་འགྱུར་ཅན། །མཐོང་ན་དགའ་མ་འཛུམ་པའི་བཞིན། །གདོང་གི་དཀྱིལ་འཁོར་སྔོ་བསངས་མཆོག །རྡོ་རྗེ་མཐོང་མ་སྐལ་ཆེན་མོ། །རབ་ཏུ་རྒོད་ཅིང་མིག་རྒྱས་མའོ། །རྣལ་འབྱོར་ཆེན་པོས་བྲི་བར་བྱ། །རྣལ་འབྱོར་མིག་གིས་ལྟ་བ་མོ། །རབ་ཏུ་གསལ་བས་འཁྲུགས་པ་495

ཅན། །འཁོར་ལོ་བསྐོར་བ་ལྟར་བྱེད་མ། །སྙིང་གར་ལག་པ་འཇོག་པ་ནི། །སྡིག་པ་མ་ལུས་འཇོམས་པར་བྱེད། །རྫི་མར་བཅས་པའི་མིག་གཉིས་ནི། །སྟེང་དང་འོག་ཏུ་འཕགས་པ་ཡིས། །མཐོང་བ་འགུགས་བྱེད་བདེ་ཆེན་གྱིས། །སངས་རྒྱས་ཐམས་ཅད་དབང་དུ་བྱེད། །ཅེས་པས་སྣ་ཚོགས་སྒྱུ་མའི་ལྷ་མོ་གདོང་དང་སྨིན་མ་བསྒྱུར་ཞིང་བཞིན་འཛུམ་པ་དང་ལྡན་པ་དང་། རྡོ་རྗེ་མཐོང་བའི་ལྷ་མོ་བཞིན་གྱི་དཀྱིལ་འཁོར་སྔོ་བསངས་རབ་ཏུ་རྒོད་ཅིང་།མིག་རྒྱས་མ་དང་། རབ་ཏུ་ལྟ་བ་མོའི་ལྷ་མོ་སྙིང་གར་ལག་པ་བཞག་ནས་མགོ་བོ་བསྐོར་བར་བྱེད་པ་དང་། འགུགས་པའི་ལྷ་མོ་རྫི་མར་བཅས་པའི་མིག་གཉིས་སྟེང་ནས་འོག་ཏུ་འགུགས་པར་བྱེད་པ་སྟེ། བཞི་ཕྱོགས་བཞིར་བྲིའོ། །སྒོ་རུ་སྒོ་བ་ཆེན་པོ་ནི། །རྡོ་རྗེ་ལྕགས་ཀྱུ་སྟོབས་པོ་ཆེ ཐམས་ཅད་བསྲུང་ཞིང་ཆེར་གཏུམ་པ། །སངས་རྒྱས་མཆོག་ཏུ་སྤྱན་འདྲེན་པའོ། །སྒོ་རུ་ལེགས་པར་གནས་པའི་མཆོག །ལག་ན་ཞགས་པ་དམ་པ་བྲི། །སེམས་དཔའ་གྲགས་པ་ཆེན་པོ་དང་། སངས་རྒྱས་རྣམས་ནི་འཇུག་པར་བྱེད། །འཆིང་བྱེད་དྲག་པོ་ཆེན་པོ་ནི། །བརྟན་པའི་རྡོ་རྗེ་ཡང་དག་བྲི། །བལ་པོ་སེའུའི་མེ་ཏོག་་མཚུངས། །རགས་ཤིང་རྣམ་པར་གཡོ་བའི་གདོང་། །ནེ་ཙོ་ཁུག་རྟ་དང་མཚུངས་པའི། །མཉེས་བྱེད་མཆོག་ནི་བྲི་བར་བྱ། རིགས་སྔགས་ཕ་རོལ་ཕྱིན་རྣམས་དང་། །སངས་རྒྱས་ཐམས་ཅད་མཉེས་པར་བྱེད། །ཅེས་པ་རྣམས་ནི།སྒོ་བཞི་པའི་སྒོ་བ་དང་འདྲ་སྟེ། སྒོ་ལྔ་བའི་ནང་གི་ལྷའོ། །དབང་པོར་གཞོན་ནུ་བྲི་བར་བྱ། །གཤིན་རྗེར་གཤིན་རྗེ་ཉིད་ཡིན་ནོ། །ཆུ་ལྟར་ཆུ་ལྷ་བྲི་བར་བྱ། །496

ལུས་ངན་པོ་ནི་བྱང་ཕྱོགས་སུ། །འདི་དག་བསྡུས་ཏེ་བྲི་བར་བྱ། །འཁོར་གྱི་མདུན་དུ་བདར་བའོ། །ཞེས་པས་སྒོ་དྲུག་པའི་ནང་གི་སྣམ་བུ་ནང་མ་ལ།ཤར་དུ་གཞོན་ནུ། ལྷོ་རུ་གཤིན་རྗེ། ནུབ་ཏུ་ཆུ་ལྷ། བྱང་དུ་ལུས་ངན་པོ། བཞི་གའང་རང་རང་གི་འཁོར་གྱིས་བསྐོར་བ་བྲིའོ། །རྡོ་རྗེ་རྒྱུ་མཛད་ལ་གནས་པ། །སྔགས་པས་ཆོ་ག་བཞིན་བྲིས་ཏེ། །ཕྱི་ཡི་རྡོ་རྗེ་བྲི་བར་བྱ། །རང་གི་རིག་མ་གཡོན་དུ་གནས། །དབང་བོར་མིག་གསུམ་ལེགས་པར་བྲི། །རྡོ་རྗེ་ཅན་གྱི་རྩེ་གསུམ་འཛིན། །གཡས་པ་ཡིས་ནི་ཕྱག་འཚལ་ཞིང་། །རང་གི་ཆུང་མ་སོགས་པས་བསྐོར། །ཆུ་ལྷར་ཚངས་པ་ཆེན་པོ་བྲི། །གདོང་པ་བཞི་པ་བྲི་བར་བྱ། །རྡོ་རྗེ་དབྱུག་གུའི་ལག་པ་མཆོག །ཞི་བ་ལ་སོགས་རྣམས་ཀྱིས་བསྐོར། །གཤིན་རྗེར་འཁོར་ལོའི་ལག་པ་ཅན།།རྡོ་རྗེ་མཚན་ཅིང་རབ་ཏུ་མཛེས། །སེར་པོའི་གོས་འཛིན་ནག་པ་པོ། །དཔལ་མོ་ལ་སོགས་རྣམས་ཀྱིས་བསྐོར། །ལུས་ངན་དུ་ནི་དབང་པོ་བྲི། །རྡོ་རྗེའི་ལག་པ་རབ་ཏུ་མཛེས། །མིག་སྟོང་པ་ནི་ཆེ་བའི་ལུས། །བདེ་སོགས་སོགས་ཀྱིས་མདུན་དུ་བདར། །ཞེས་པ་རྣམས་ནི། སྒོ་ཕྱོགས་བཞི་པའི་ནང་གི་དང་ཇི་བཞིན་འདྲའོ། །དབང་ལྡན་དུ་ནི་དབང་ལྡན་བྲི། །མེ་ཡི་ཕྱོགས་སུ་མེ་ལྷའོ། །བདེན་བྲལ་དུ་ནི་བདེན་བྲལ་གྲགས། །རླུང་དུ་རླུང་ལྷ་ཉིད་ཡིན་ནོ། །ཤར་གྱི་སྒོ་རུ་དཔུང་བཟང་བྲི། །མུརྟ་ཌ་ཀ་ནི་ནུབ་ཏུའོ། །ལུས་ངན་དུ་ནི་གྲུབ་པ་བྲི། །ལྷོ་རུ་བདུད་རྩི་འཁྱིལ་བའོ། །ཞེས་པས། དབང་ལྡན་དུ་འབྱུང་པོའི་བདག་པོ་དབང་ལྡན། མེར་མེ་ལྷ། བདེན་བྲལ་དུ་སྲིན་པོ། རླུང་དུ་རླུང་ལྷ། ཤར་སྒོར་དཔུང་བཟང་། ལྷོ་སྒོར་བདུད་རྩི་་497

འཁྱིལ་བ། ནུབ་སྒོར་གཙུག་འཆང་དམར་པོ་མདའ་གཞུ་འཛིན་པ།བྱང་སྒོར་གྲུབ་པ་བྲིའོ། །ཕྱི་རུ་དམྱལ་བ་བརྒྱད་པོ་བྲི། །ཡི་དྭགས་ཀྱང་ནི་ཐམས་ཅད་དུ། །ཞེས་པས་དཀྱིལ་འཁོར་ཕྱིའི་གྲ་བཞིར་དམྱལ་བ་བརྒྱད་ཡི་དྭགས་དང་བཅས་པ་བྲི། དེ་རྣམས་ལ་ཕྱི་རོལ་རྡོ་རྗེའི་རིགས་རྣམས་ཀྱི་སྐུ་མདོག་ཕྱག་མཚན་བཞུགས་ཚུལ་རྣམས་པལ་ཆེར་དཔལ་མཆོག་ན་ཡོད་པ་བཞིན་དུ་བྱ།དེ་ན་མེད་པ་རེ་རེ་ཙམ་ཆོས་དབྱིངས་གསུང་དབང་དང་ཀུན་རིག་ནས་ཁ་་་་བསྐང་ངོ་། །འདི་ཉིད་ཀྱི་ཐུན་མོང་མ་ཡིན་པའི་ལྷ། ལྷ་འདི་ཉིད་ཀྱི་དཀྱིལ་འཁོར་ཡིན་མིན་བལྟས་ལ། དེ་རིགས་འགྲོས་ཀྱིས་ཤེས་པར་བྱ་ཞིང་རིགས་འགྲེས་ཀྱིས་མི་ཤེས་པའི་སྐུ་མདོག་མི་གསལ་བ་རྣམས་ཕྱོགས་མདོག་ཕྱག་་་་་་མཚན་གཉིས་ཀ་མི་གསལ་བ་རྣམས་ཕྱོགས་ཀྱི་མཚན་མ། ཕྱག་མཚན་གཅིག་ལས་མེད་པ་རྣམས་གཡོན་དཀུར་བརྟེན། གདན་དམིགས་བསལ་མེད་པ་རྣམས་པད་ཟླ་ལ་ལྷ་ཞི་བ་རྣམས་སེམས་སྐྱིལ། ཁྲོ་བོ་རྣམས་གཡོན་བརྐྱང་གི་སྟབས་རྒྱན་དང་ན་བཟའ་དམིགས་བསལ་མེད་པ་རྣམས་རིན་པོ་ཆེ་ལ་་་་་་་་་སོགས་པའི་རྒྱན་སྣ་ཚོགས་ཀྱིས་བརྒྱན་པ། དར་སྣ་ཚོགས་ཀྱི་སྟོད་གཡོགས་དང་སྨད་གཡོགས་བཅས་པའོ། །ལྷ་ཞི་བ་རྣམས་སྒེག་པ་དང་རྒོད་པ་དང་ཆགས་པའི་ཉམས་ཅན།བཞིན་འཛུམ་པ་དང་བཅས་པ།རབ་ཏུ་དགྱེས་པས་སྤྱན་གདངས་པའོ། །ཁྲོ་བོ་ཁྲོ་མོ་རྣམས་མི་སྡུག་ཅིང་དཔའ་ལ་ཁྲོ་བོའི་ཉམས་ཅན། མེ་དཔུང་འབར་བའི་དབུས་ན་བཞུགས་པ། འགའ་ཞིག་ལ་འོད་ཀྱི་དཀྱིལ་འཁོར་འཁྲུགས་པའི་དབུས་ན་བཞུགས་པའོ། །དམིགས་བསལ་མེད་498

པ་རེ་རེ་ཙམ་ཡོད་པ་མ་གཏོགས་པ་ལྷ་གདན་མེད།རྒྱན་མེད།ན་བཟའ་མེད་པ་དང་། དབང་པོ་མ་ཚང་བ་མི་བྲིའོ། །སྐུ་གསུང་ཐུགས་གསང་བ་རྒྱན་བཀོད་པའི་དཀྱིལ་འཁོར་ཆེན་པོའོ།།གསང་བ་རྒྱན་གྱི་དཀྱིལ་འཁོར་ཞེས་པ། བྲི་བར་བྱ་བའི་དཀྱིལ་འཁོར་མ་ཡིན་ནོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གསང་བ་རྒྱན་གྱི་བཀོད་པའི་རྒྱུད་ལས་བྱུང་བའི་དཀྱིལ་འཁོར་རོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཚུལ་བརྒྱ་ལྔ་བཅུ་པའི་འགྲེལ་པ་སློབ་དཔོན་ཡེ་ཤེས་བཤེས་གཉེན་གྱིས་མཛད་པར་དང་པོར་རྡོ་རྗེ་རིགས་ཀྱི་དཀྱིལ་་་་་་་་་འཁོར་དང་། དེ་བཞིན་གཤེགས་པའི་རིགས་ཀྱི་དཀྱིལ་འཁོར་དང་། ཁྲོ་བོའི་དཀྱིལ་འཁོར་དང་། འགྲོ་འདུལ་གྱི་དཀྱིལ་འཁོར་དང་། ནམ་མཁའི་སྙིང་པོའི་དཀྱིལ་འཁོར་དང་། རྡོ་རྗེ་ཁུ་ཚུར་གྱི་དཀྱིལ་འཁོར་དང་། འཇམ་དཔལ་གྱི་དཀྱིལ་འཁོར་དང་། རྡོ་རྗེ་རྒྱུའི་དཀྱིལ་འཁོར་དང་། ནམ་མཁའི་མཛོད་ཀྱི་དཀྱིལ་འཁོར་དང་། གནོད་སྦྱིན་གྱི་དཀྱིལ་འཁོར་དང་། རིགས་བསྡུས་པའི་དཀྱིལ་འཁོར་དང་།ཞི་བ་མདུང་གི་དཀྱིལ་འཁོར་དང་།མ་མོའི་དཀྱིལ་འཁོར་དང་། མིང་པོ་གསུམ་གྱི་དཀྱིལ་འཁོར་དང་། སྲིང་མོ་བཞིའི་དཀྱིལ་འཁོར་དང་། ཤེར་ཕྱིན་གྱི་སྒོ་མཆོག་དང་པོ་ལ་དཀྱིལ་འཁོར་རྒྱས་པར་ལྔ། བསྡུ་ན་གསུམ་སྟེ། དེ་ལྟར་དཀྱིལ་འཁོར་བཅོ་བརྒྱད་དམ། ཉི་ཤུར་བཤད་ལ། དཀྱིལ་འཁོར་གྱི་བཀོད་པ་དང་ལྷའི་སྐུ་མདོག་ཕྱག་མཚན་ལ་སོགས་གསལ་བར་མ་གསུངས་ཏེ། གཞུང་གི་ཚིག་ན་དཔལ་མཆོག་ཤེར་དུམ་499 ་

དང་པོ་ལ་དཀྱིལ་འཁོར་རྒྱས་པེར་ཤེར་དུམ་དང་། གཞུང་ཚིག་དང་སྙིང་པོ་ལ་སོགས་ཐམས་ཅད་འདྲ་བར་འདུག་པས་དཀྱིལ་འཁོར་ཡང་འདྲ་བར་་་་་་་ཤེས་པར་བྱའོ། །འདི་ནི། དཔལ་མཆོག་ཤེར་དུམ་གྱི་ཆ་མཐུན་གྱི་རྒྱུད་ཡིན་ལ།སྐུ་གསུང་ཐུགས་གསང་བ་རྒྱན་བཀོད་ནི། ཤེར་ཕྱིན་ལས་འཕྲོས་པས འཕྲོས་པའི་རྒྱུད་དོ། །རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་རྣམ་བཞག་སྟོན་པའི་རབ་ཏུ་བྱེད་པ་དེ་བཞིན་གཤེགས་པའི་རིགས་ཀྱི་དཀྱིལ་འཁོར་དང་། དཀྱིལ་འབོར་གསལ་བྱེད་ཉི་མའི་འོད་ཟེར་ལས། དཔལ་མཆོག་གི་ཆ་མཐུན་དང་འཕྲོས་པའི་རྒྱུད་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་་་་་་ཐུགས་ཀྱི་གསང་བ་རྒྱན་བཀོད་པའི་རྒྱུད་དང་། ཤེས་རབ་ཀྱི་ཕ་རོལ་དུ་ཕྱིན་པའི་ཚུལ་བརྒྱ་ལྔ་བཅུ་པ་ནས་བྱུང་པའི་དཀྱིལ་འཁོར་གྱི་རྣམ་པར་གཞག་པ་སྟེ། ལེའུ་དགུ་པའོ། ། ་500

ག་ ། །སྐབས་གཉིས་པ་སྤྱོད་པའི་རྒྱུད་ཀྱི་དཀྱིལ་འཁོར་གྱི་བཀོད་པ་བཞུགས་སོ།་།གང་གི་མཁྱེན་བརྩེས་ཤེས་བྱ་ཀུན་གཟིགས་ནས། །འགྲོ་བ་སྲིད་ཞིའི་རྒྱད་པ་ལས་བསྐྱབ་ཕྱིར། །དཀྱིལ་འཁོར་རྣམ་འཕྲུལ་སྟོན་པ་ལ་བཏུད་ནས། །རྨད་བྱུང་དཀྱིལ་འཁོར་རྣམས་ཀྱི་བཀོད་པ་བྲི། །རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལས་གསུངས་པའི་དཀྱིལ་འཁོར་གསུམ་ལས།
 སྐུ་མི་ཟད་པའི་བཀོད་པ་བྱིན་གྱིས་བརླབས་པ་སྙིང་རྗེ་ཆེན་པོ་ཅན་གྱི་དཀྱིལ་་་་་་་་འཁོར་ནི། ཤར་དུ་སྲད་བུ་བྲེ་བ་ནི། །ཞེས་སོགས་ཀྱིས་ཚངས་ཟུར་རྣམས་ལེགས་པར་བཏབ་ནས། དེ་ནས་དབུས་སུ་ཞུགས་ནས་སུ། །དེ་ལ་ཆ་ནི་གསུམ་དུ་བརྟག །ས་རྣམས་ཐམས་ཅད་ཀུན་ཏུ་ཡང་། །ཆ་གསུམ་དག་ཏུ་བརྟག་ནས་ནི། ཆ་རྣམས་ཀྱང་ནི་རེ་རེ་ལ། །ཆ་གསུམ་དུ་ནི་རབ་ཏུ་བརྟག །ཆ་གཅིག་གཅིག་གིས་བསྐོར་བ་ཡིས། །འཁོར་ལོ་སར་ཏེ་ལྷག་མ་ཡིས། །ཆ་གཉིས་པོ་ནི་ལྷ་ཉིད་ཀྱི། །གནས་སུ་ངེས་པར་བྱ་བ་ཡིན། །ཞིས་པས་ལོགས་ཐིག་བཏབ་པས་གྲུ་བཞིར་བྱས་པའི་གྲུ་བཞི་དེའི་ནང་དུ་ངོས་ཉིད་ནས་རི་མོ་བརྒྱད་་་་་་་བརྒྱད་ཀྱིས་བཅད་པས་རེ་མིག་བརྒྱད་ཅུ་རྩ་གཅིག་ཏུ་བྱས་ལ། ཕྱི་བསྐོར་གྱི་རེ་མིག་སུམ་ཅུ་སོ་གཉིས་ཀྱི་ནང་ནས་རེ་མིག་རེ་རེའི་བརྒྱད་ཆ་དང་། བརྒྱད་ཆ་དེའི་བཞི་ཆ་ནང་དུ་དོར་བར་ཐིག་བཞི་བཏབ་པས་གྲུ་བཞིར་འགྱུར་རོ། །501

དེའི་ཕྱི་ནི། དཀྱིལ་འཁོར་ཕྱི་མ་ཡིན་ལ། དེའི་ནང་དུ་ངོས་གཉིས་ལ་རི་མོ་དྲུག་དྲུག་གིས་བཅད་པས་རེ་མིག་བཞི་བཅུ་རྩ་དགུར་འགྱུར་རོ། །དེའི་ཕྱི་རིམ་གྱི་རེ་མིག་ཉི་ཤུ་རྩ་བཞིའི་སྟེང་དུ་གསེར་གྱི་རེ་མིག་བཅུ་དྲུག་པའི་ཕྱི་་་་་རིམ་ནས་རེ་མིག་རེའི་སུམ་ཅུ་སོ་གཉིས་ཆ་དོར་བར་ཐིག་བཏབ་པས་གྲུ་་་་་་་བཞིར་བྱས་པའི་ཕྱི་ནི།བར་མ་ཡིན་ནོ།།ནང་གི་དཀྱིལ་འཁོར་དབུས་མ་ཡིན་ནོ། །དཀྱིལ་འཁོར་རེ་རེ་ལའང་ཆ་གསུམ་གསུམ་དུ་བྱས་པའི་ཆ་གཉིས་གཉིས་ནི། ལྷའི་གནས་སུ་བྱས་པ་ནི། རེ་རེའང་འཁོར་ས་སྟེ། ཅིག་པ་དང་སྒོ་ལ་སོགས་པ་བྱའོ། །བློ་དང་ལྡན་པས་ཕྱོགས་བཞི་རུ། །སོ་སོའི་ཕྱོགས་ཆར་སྒོ་ཁྱུད་ནི། །སྡོམ་བརྩོན་ཅན་གྱིས་ནན་ཏན་དུ། །ལྷ་རྣམས་གཙོ་བོའི་གནས་སུ་བྱ། །ཞེས་པས་དཀྱིལ་འཁོར་དབུས་མའི་སྒོ་ཁྱུད་ནི། རྣམ་སྣང་གི་པདྨ་སོར་བཅུ་དྲུག་པ་དང་མཉམ་ལ།དེའི་ཕྱི་མ་སོར་བཞིར་བསྐྱེད།དེའི་ཕྱི་མ་དེ་ལས་སོར་བཞིར་བསྐྱེད་དོ། །རྟ་བབས་དང་སྒོ་ཁྱུད་ནི། དཀྱིལ་འཁོར་དབུས་མའི་སྣམ་བུ་གཅིག་དང་ཚོད་མཉམ་པ། པདྨ་སོར་བཅུ་དྲུག་པ་དང་མཉམ་སྟེ། ཚིག་འགྲེལ་དུ་དཀྱིལ་འཁོར་སྣམ་བུའི་དགུ་ཆ་གཅིག་དང་མཉམ་པར་བཤད་དོ། །རྩིག་པ་ཕྱི་ནས་དཀར་པོ་དམར་པོ་སེར་པོ་ལྗང་ཁུ་ནག་པོའོ། །ཕྱོགས། ཕྱོགས་མདོག་ཤར་དམར། ལྷོ་སེར། ནུབ་ལྗང་། བྱང་ནག དབུས་དཀར་པོར་དོན་གྱིས་ཐོབ་བོ།།དབུས་སུ་པདྨ་དཀར་པོ་མཆོག །དེ་ནི་སྙིང་པོ་ཞེས་གྲགས་པ། །དཀྱིལ་འཁོར་སྙིང་རྗེ་འབྱུང་བ་ཀུན། །དེས་ནི་སྙིང་པོ་ཅན་དུ་བྱས། །དེ་ཡི་ཚད་ཀྱང་སོར་བཅུ་དྲུག །ཡན་ཆད་དུ་ནི་བཤད་པ་ཡིན། །502

འདབ་མ་བརྒྱད་པ་ལེགས་པར་རྫོགས། །ཟེ་བར་ལྡན་པ་ཤིན་ཏུ་བཟང་། །འདབ་མའི་བར་ནི་ཐམས་ཅད་དུ།།ཀུན་ནས་རྡོ་རྗེ་བྲི་བར་བྱ།།དེ་ཡི་སྙིང་པོ་དབུས་སུ་ནི། །རྒྱལ་མཆོག་གཙོ་བོ་གསེར་གྱི་མདོག །འབར་བཅས་ཐོར་ཚུགས་དབུ་རྒྱན་ཅན།།འོད་ཟེར་དག་གིས་ཀུན་ནས་བསྐོར། །མགོན་པོ་ནད་དང་བྲལ་བ་ནི། །ཏིང་ངེ་འཛིན་དུ་གནས་པ་བྲི། །ཞེས་པའི་པདྨའི་འདབ་མའི་བར་དུ་རྡོ་རྗེ། དབུས་སུ་རྣམ་སྣང་གསེར་མདོག་འབར་བ་དང་བཅས་པའི་ཐོར་ཚུགས་ཀྱི་དབུ་རྒྱན་ཅན། འོད་ཀྱིས་ཀུན་ནས་བསྐོར་བ། མཉམ་བཞག་གི་ཕྱག་རྒྱས་གནས་པ།དར་རམ་རས་ཀྱི་སྨད་གཡོགས་དང་དར་ལའི་སྟོད་གཡོགས་ཅན་ནོ། །དེ་ཡི་ཤར་དུ་བློ་ལྡན་གྱིས། །སངས་རྒྱས་རྣམས་ཀྱི་་ཕྱག་རྒྱ་ནི། གྲུ་གསུམ་ཐམས་ཅད་དཀར་པོ་ཉིད། །པདྨའི་སྟེང་གནས་འཁོར་ཡུག་ཏུ།།འོད་ཟེར་དཀར་པོས་ཡོངས་བསྐོར་བ།།རབ་ཏུ་བསྒྲིམས་ཏེ་བྲི་བར་བྱ། །ཞེས་པས་ཤར་ཕྱོགས་སུ་པདྨ་དཀར་པོའི་སྟེང་དུ་ཆོས་སྐུའི་ངོ་བོ་ཆོས་འབྱུང་ཐལ་ཀུར། རྣམ་ཐར་སྒོ་གསུམ་རྫོགས་པས་གྲུ་གསུམ། དབུས་སུ་ཡེ་ཤེས་ལྔའི་མཚན་མ་རྡོ་རྗེ་རྩེ་ལྔ་པ་གཞག །སྐུ་གཉིས་མཚོན་པའི་བརྡར་གྲ་གཉིས་ནས་འོད་གཉིས་འབྱུང་བ། ཡེ་ཤེས་ཀྱི་འོད་འཕྲོ་བ། མཐའ་འོད་ཟེར་དཀར་པོས་འཁོར་བ་བྲིའོ། །དེ་ཡི་བྱང་དུ་མཁས་རྣམས་ཀྱིས། །སྐྱོབ་པ་དག་ནི་ཀུན་གྱི་ཡུམ།།གསེར་གྱི་མདོག་ཅན་འབར་དང་བཅས། །ན་བཟའ་དག་ནི་དཀར་པོ་བསྣམས། །ཀུན་ཏུ་རྣམ་པར་སྣང་མཛད་པ། །ཏིང་ངེ་འཛིན་དུ་གནས་པ་བྲི། །ཞིས་པས་སངས་རྒྱས་ཐམས་ཅད་ཀྱི་ཡུམ་ནམ་མཁའི་སྤྱན་མ་503

སེར་མོ། ན་བཟའ་དཀར་པོ་བསྣམས་པ། ཏིང་ངེ་འཛིན་དུ་གནས་པ་ལ་ཕྱག་ན་གཙུག་ཏོར་འཛིན་པའོ། །མགོན་པོ་ཡི་ནི་བྱང་ཕྱོགས་སུ། །སྤྱན་རས་གཟིགས་དབང་དཔའ་བོ་ནི། །པདྨ་དཀར་པོའི་གདན་ལ་འདུག །དུང་དང་ཀུན་ད་ཟླ་བ་འདྲ། །དབུ་ལ་འོད་ད་པག་མེད་བཞུགས་པ། །བཞིན་ནི་བག་ཙམ་འཛུམ་པ་བྲི། །ཞེས་པས་དཀྱིལ་འཁོར་གྱི་བྱང་ཕྱོགས་ཀྱི་སྒོ་ཁྱུད་ཀྱི་ནང་དུ་པདྨ་དཀར་པོའི་གདན་ལ་སྤྱན་རས་གཟིགས་དབང་ཕྱུག་དཀར་པོ། དབུ་ལ་འོད་དཔག་མེད་བཞུགས་པ། བཞིན་བག་ཙམ་འཛུམ་པ། ཕྱག་གཡོན་པདྨ་རྩ་བ་དཀུར་བརྟེན་ཅིང་གཡས་པདྨ་ཐུགས་ཀུར་ཁ་འབྱེད་པའོ། །དེ་ཡི་གཡས་སུ་ལྷ་མོ་ནི། །སྒྲོལ་མ་གྲགས་པ་ཆེན་མོ་ནི། །དགེ་ཞིང་འཇིགས་པ་སེལ་བ་དེ། །སྔོ་བསངས་མ་ལ་སྣ་ཚོགས་གཟུགས། །བུད་མེད་དར་ལ་བབ་པའི་ཚད། །ཐལ་སྦྱར་མེ་ཏོག་ཨུཏྤལ་ཐོགས། །འོད་ཟེར་དག་གིས་ཀུན་བསྐོར་ཞིང་། །གོས་ནི་དཀར་པོ་གྱོན་པ་བྲི། །ཞེས་པས་སྤྱན་རས་གཟིགས་ཀྱི་གཡས་སུ་སྒྲོལ་མ་སྐུ་མདོག་སྔོ་བསངས་ཏེ། ལྗང་ཁུ་ལང་ཚོ་དར་ལ་བབས་པ། ཕྱག་གཉིས་ཐལ་མོ་སྦྱར་ནས་ཨུཏྤལ་འཛིན་པ། འོད་ཟེར་གྱིས་ཀུན་ནས་འཁོར་བ་གོས་དཀར་པོ་གྱོན་པ་བྲིའོ། །གཡོན་དུ་ལྷ་མོ་ཁྲོ་གཉེར་ཅན། །སྔགས་དེའི་ཕྲེང་བ་ལག་ན་བཅངས། །མིག་གསུམ་པ་ལ་ཐོར་ཚུགས་ཅན། །ཁ་དོག་མདོག་ནི་དཀར་མོ་ལ། །འོད་ཟེར་དཀར་པོ་སེར་པོ་དང་། །དམར་པོ་རྣམས་ཀྱིས་བསྐོར་བ་བྲི། །ཞེས་པས། སྤྱན་རས་གཟིགས་ཀྱི་གཡོན་དུ་ཁྲོ་གཉེར་ཅན་དཀར་མོ། འོད་ཟེར་དཀར་པོ་དང་དམར་པོ་དང་སེར་པོའི་རིམ་པ་གསུམ་504

གྱིས་བསྐོར་བ། སྤྱན་གསུམ་པ་རལ་པའི་ཐོར་ཚུགས་ཅན། ཕྱག་ནསགྲང་ཕྲེང་འཛིན་པ་བྲིའོ། །ཁྲོ་གཉེར་ཅན་དང་ཉེ་བར་ནི། །མཐུ་ཆེན་ལག་ན་པདྨ་ཐོགས། །བརྩེ་བ་ཆེན་པོས་གོས་དཀར་གྱོན། །འོད་ཟེར་དག་གིས་བསྐོར་བ་ཡི། །དཔའ་བོ་ཡང་དག་བྲི་བར་བྱ། །དེ་ཡི་པདྨ་ཁ་བྱེ་བ།།ཞེས་པས་ཁྲོ་གཉེར་ཅན་དང་ཉེ་བར་མཐུ་ཆེན་ཐོབ་སེར་པོ། ཕྱག་ན་པདྨ་ཁ་མ་བྱེ་བ་ཐོགས་པ།ན་བཟའ་དཀར་པོ་གྱོན་པ། འོད་ཟེར་གྱིས་ཀུན་ནས་བསྐོར་བའོ། །དེ་ཡི་དྲུང་དུ་བློ་ལྡན་གྱིས། །རིགས་སྔགས་ལྷ་མོ་གྲགས་ལྡན་མ། །གསེར་གྱི་ཁ་དོག་ལྟ་བུ་ཅན། །རྒྱན་རྣམས་ཀུན་གྱིས་བརྒྱན་པ་སྟེ། །ལག་པ་གཡོན་པས་པྲི་ཡང་ཀུའི། །སྙེ་མ་ཡིད་འོང་འཛིན་པ་བྲི། །ཞེས་པས་དེ་དང་ཉེ་བར་ལྷ་མོ་གྲགས་ལྡན་མ་སེར་མོ། རྒྱན་ཐམས་ཅད་ཀྱིས་བརྒྱན་པ། ལག་པ་གཡོན་པས་པྲི་ཡང་ཀུའི་སྙེ་མ་མེ་ཏོག་གི་ཚོམ་དང་བཅས་པ་འཛིན་པ་བྲིའོ། །སྒྲོལ་མ་ཡི་ནི་ཉེ་འཁོར་དུ།།བློ་དང་ལྡན་པས་གོས་དཀར་མོ། །ཐོར་ཚུགས་ཅན་ལ་གོས་དཀར་གྱོན། །ལག་ན་པདྨ་ཐོགས་པ་བྲི། །ཞེས་པས་སྒྲོལ་མའི་ཉེ་འཁོར་དུ་གོས་དཀར་མོ། རལ་བའི་ཐོར་ཚུགས་ཅན་གོས་དཀར་པོ་གྱོན་པ། ཕྱག་ན་པདྨ་ཐོགས་པ་བྲིའོ། །དེ་ཡི་འོག་ཏུ་སྔགས་པ་ཡིས། །རིགས་སྔགས་རྒྱལ་པོ་སྟོབས་པོ་ཆེ། །ཁ་དོག་ཉི་མ་འཆར་ཁ་བཞིན། །པདྨ་དཀར་པོས་རྣམ་པར་བརྒྱན། །འབར་བའི་ཕྲེང་བ་མི་ཟད་ཅིང་། །སྤུ་དག་སེང་གེ་ལྟར་འདུག་པ། །སྤྱན་རས་གཟིགས་དབང་བློ་ལྡན་གྱིས། །རྟ་མགྲིན་ཅན་ཞེས་གྲགས་པ་བྲི། །ཞེས་པས་དེའི་གཡོན་དུ་རྟ་མགྲིན་སྐུ་མདོག་དམར་པོ། པདྨ་དཀར་པོས་བརྒྱན་པ། ཁྲོ་505

ཞིང་འཇིགས་པའི་གཟུགས་ཅན། ཕྱག་ན་རྡོ་རྗེ་བེ་ཅོན་བསྣམས་པ། འབར་བའི་ཕྲེང་བ་ཅན་སྤུ་སེངྒེ་ལྟར་འདུག་པ་བྲི། སངས་རྒྱས་རྣམས་ཀྱི་ལྷོ་ཕྱོགས་ཀྱི། །བྱང་ཆུབ་སེམས་དཔའ་སྐྱོབ་རྣམས་ཀྱི། །ཕྱག་རྒྱ་ཡིད་བཞིན་ནོར་བུ་ཞེས། །གྲགས་པ་སྐལ་པ་ཆེན་པོ་ཅན། །རེ་བ་ཐམས་ཅད་རྫོགས་བྱེད་པ། །པདྨ་དཀར་ལ་འདུག་པ་བྲི། །ཞེས་པས་ཆོས་འབྱུང་གྲུ་གསུམ་གྱི་ལྷོ་ཕྱོགས་སུ་བྱང་ཆུབ་སེམས་དཔའ་རྣམས་ཀྱི་ཕྱག་རྒྱ་ཡིད་བཞིན་གྱི་ནོར་བུ་རེ་བ་ཐམས་ཅད་རྫོགས་པར་བྱེད་པ་པདྨ་དཀར་པོའི་སྟེང་ན་གནས་པ་བྲི། མགོན་པོ་རྣམ་སྣང་མཛད་ཆེན་གྱི། །ལྷོ་ཡི་ཕྱོགས་སུ་རྡོ་རྗེ་འཛིན། །རེ་བ་ཐམས་ཅད་སྐོང་བྱེད་པ། །མདོག་ནི་པྲི་ཡང་ཀུ་ལྟ་བུར། །ལྗང་སེར་རམ་ནི་མར་གད་ལྟར། །སྔོ་བསངས་མགོན་པོ་དབུ་བརྒྱན་ཅན། །སེམས་དཔའ་ཆེན་པོ་རྒྱན་ཀུན་གྱིས།།རྣམ་པར་བརྒྱན་ཅིང་མཐའ་ཡས་པར།།འཇུག་པ་རྒྱ་ཆེར་རྡོ་རྗེར་བཅས། །འོད་ཟེར་དག་གིས་བསྐོར་བ་བྲི། །ཞེས་པས་དཀྱིལ་འཁོར་གྱི་ལྷོ་ཕྱོགས་ཀྱི་སྒོ་ཁྱུད་ཀྱི་ནང་དུ་ཕྱག་ན་རྡོ་རྗེ་སྐུ་མདོག་ལྗང་སེར་རམ་སྔོ་་་་བསངས། མི་བསྐྱོད་པས་དབུ་བརྒྱན་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཕྱག་གཡས་ན་རྡོ་རྗེ་བསྣམས་པ། འོད་ཟེར་གྱིས་བསྐོར་བའོ། །དེ་ཡི་གཡས་སུ་ལྷ་མོའི་མིང་།།མཱ་མ་ཀཱི་ཞེས་བྱ་བ་དེ། །རྡོ་རྗེ་རྒྱན་གྱིས་བརྒྱན་པ་སྟེ། །ལག་ན་རྡོ་རྗེ་ཐོགས་པ་བྲི། །ཞེས་པས་ཕྱག་རྡོར་གྱི་གཡས་སུ་ལྷ་མོ་མཱ་མ་ཀཱི་སྔོན་མོ། རྡོ་རྗེའི་རྒྱན་གྱིས་བརྒྱན་པ། ཕྱག་ན་རྡོ་རྗེ་རྩེ་གསུམ་པ་འཛིན་པའོ།།གཡོན་རོལ་དུ་ནི་སྔགས་པ་ཡིས། །རྡོ་རྗེ་ལུ་གུ་རྒྱུད་ཅེས་པ། །ལག་ན་རྡོ་506 ་

རྗེ་ལུ་གུ་རྒྱུད། །རང་གི་ཕོ་ཉ་རྣམས་ཀྱིས་བསྐོར། །པྲི་ཡང་ཀུ་ལྟར་ལྗང་སེར་མདོག །རྡོ་རྗེའི་མཚན་མས་ལེགས་མཚན་བྲི།།ཞེས་པས་དེའི་གཡོན་དུ་ལྷ་མོ་རྡོ་རྗེ་ལུ་གུ་རྒྱུད་པྲི་ཡང་ཀུ་ལྟར་ལྗང་སེར། ཕྱག་ན་རྡོ་རྗེ་ལུ་གུ་རྒྱུད་བསྣམས་པ། རྡོ་རྗེའི་མཚན་མས་ལེགས་པར་མཚན་པ་ལ་རང་གི་ཕོ་ཉ་རྣམས་ཀྱིས་བསྐོར་བའོ། །ལག་ན་རྡོ་རྗེའི་འོག་ལོགས་སུ། །ཁྲོ་ཟླ་གཙོ་བོ་ཞེས་བྱ་བ།བགེགས་ཆེན་དགྲ་ནི་ཞི་བྱེད་པ། །ཁྲོ་བོ་འཇིག་རྟེན་གསུམ་དུ་གྲགས། །མིག་གསུམ་མཆེ་བ་བཞི་པ་སྟེ། །ཁ་དོག་དབྱར་གྱི་ཆར་སྤྲིན་འདྲ། །རབ་ཏུ་རྒོད་པའི་སྒྲ་ཡང་འབྱིན།།རྡོ་རྗེ་རྒྱན་གྱིས་རྣམ་པར་བརྒྱན།།འཁོར་ནི་མཐའ་ཡས་ཁྲོ་བོ་ཡི།།དབང་ཕྱུག་རྣམས་ཀྱིས་ཡོངས་བསྐོར་བ།།ལག་པ་སྟོང་ཕྲག་བརྒྱད་དག་ནི། །མཚོན་ཆ་སྣ་ཚོགས་ཐོགས་ཤིང་གདེངས། །ཁྲོ་བོ་ཆེན་པོ་འདི་འདྲ་བ། །པདྨའི་སྟེང་ན་འདུག་པ་བྲི། །ཞེས་པས་ཕྱག་རྡོར་གྱི་གཡོན་དུ་ཁྲོ་ཟླ་གཙོ་བོ་སྐུ་མདོག་ནག་པོ། སྤྱན་གསུམ་པ། མཆེ་བ་བཞི་བ། ཧ་ཧའི་སྒྲ་འབྱིན་པ།རྡོ་རྗེའི་རྒྱན་གྱིས་བརྒྱན་པ། རྡོ་རྗེ་ལ་སོགས་པའི་མཚོན་ཆ་སྣ་ཚོགས་ཐོགས་ཤིང་གདེངས་པའི་ཕྱག་འབུམ་དང་ལྡན་པ། པདྨ་སྟེང་ན་འདུག་པ། ཁྲོ་བོ་མཐའ་ཡས་པས་བསྐོར་བའོ། །དེ་ཡི་ནུབ་ཏུ་སོང་ནས་ནི། །རྡོ་རྗེ་འཛིན་པ་མང་པོ་དག །ལག་ན་མཚོན་ཆ་སྣ་ཚོགས་ཐོགས།།ཁ་དོག་སྣ་ཚོགས་སྟོབས་པོ་ཆེ། །འོད་ཟེར་དག་གིས་ཡོངས་བསྐོར་བ།།སེམས་ཅན་ཀུན་དོན་བྱེད་པ་བྲི། །ཞེས་པས་ཕྱག་རྡོར་གྱི་ནུབ་སྟེ། ལྷོ་ནུབ་ནས་བརྩམས་ནས་བྱང་གི་བར་ལ་ནམ་མཁའ་དྲི་མེད་དཀར་པོ། ཕྱག་ན་རྡོ་རྗེ་ཕྱོགས་གཅིག་རྩེ་གསུམ་པ་507

འཛིན་པ། རྡོ་རྗེ་འཁོར་ལོ་སེར་པོ་རྡོ་རྗེ་ཕྱོགས་གཉིས་ཀ་རྩེ་གསུམ་པ་འཛིན་པ། རྡོ་རྗེ་མཆེ་བ་དེས་པ་དམར་པོ། རྡོ་རྗེ་ཕྱོགས་གཅིག་རྩེ་གཅིག་པ་འཛིན་པ། རྣམ་པར་གྲགས་པ་སྐལ་ཆེན་ནག་པོ། རྡོ་རྗེ་ཕྱོགས་གཉིས་རྩེ་གཉིས་པ་འཛིན་པ། རྡོ་རྗེ་མགོན་པོ་དཀར་པོ། རྡོ་རྗེ་རྩེ་མེད་ཐོ་ལུམ་འཛིན་པ། རྡོ་རྗེ་ཞི་བ་སེར་པོ། རྡོ་རྗེ་ཕྲེང་བ་འཛིན་པ། རྡོ་རྗེ་ཆེན་པོ་དམར་པོ། རྡོ་རྗེ་མཐིང་ག་ནག་པོ། རྡོ་རྗེ་པདྨ་ཡངས་པའི་མིག་དཀར་པོ། རྡོ་རྗེ་བཟང་པོ་སེར་པོ། རྡོ་རྗེ་སྤྲོས་པ་མེད་པར་གནས་པ་དམར་པོ། ནམ་མཁའ་མཐའ་ཡས་འགྲོ་བ་ནག་པོ་སྟེ། དེ་རྣམས་རྡོ་རྗེ་ཕྲེང་བའི་ཕྱག་རྒྱ་འཛིན་པ། ཁ་དོག་སྣ་ཚོགས་པ་འོད་ཟེར་གྱིས་ཡོངས་སུ་བསྐོར་བའོ། །དེ་ཡི་འོག་ཏུ་ལྷ་མོ་ནི། །རྡོ་རྗེ་རྩེ་མོ་སྟོབས་ཆེན་ཏེ། །ཕོ་ཉ་རྣམས་ཀྱིས་ཡོངས་སུ་བསྐོར། །བཞིན་ནི་བག་ཙམ་འཛུམ་པར་བྱེད། །ཅེས་པས་མཱ་མ་ཁྲིའི་གཡོན་དུ་ལྷ་མོ་རྡོ་རྗེ་རྩེ་མོ་བཞིན་བག་ཙམ་འཛུམ་པ། ཕྱག་ན་རྡོ་རྗེ་སྔོན་པོ་བསྣམས་པ། ཕོ་ཉའི་ཚོགས་ཀྱིས་བསྐོར་བའོ། །གསང་སྔགས་མགོན་པོ་འོག་ལོགས་སུ། །བདེན་བྲལ་གྱི་ནི་ཕྱོགས་ཀྱི་ཆར། །མི་གཡོ་ཞེས་བྱ་ལག་ན་ནི། །རལ་གྲི་ཞགས་པ་ལེགས་པར་ཐོགས། །ཟུར་ཕུད་སྤྱི་བོ་གཡོན་དུ་འཆང་། །རབ་ཏུ་བརྒྱན་ཅིང་མིག་གཅིག་ཡོ། །རང་གི་འོད་ཀྱི་ནང་ན་གནས། །ཁྲོ་དང་བཅས་པས་བྲག་ལ་འདུག །བཞིན་ནི་ཁྲོ་གཉེར་རབ་ཏུ་གཉེར། །བྱིས་པའི་གཟུགས་ཅན་འཁྲང་བག་བྲི། །ཞེས་པས་བདེན་བྲལ་གྱི་ཕྱོགས་སུ་འཕགས་པ་མི་གཡོ་པ་ནག་པོ། ཕྱག་གཡས་ན་རལ་གྲི། གཡོན་ན་ཞགས་པ་ཐོགས་པ། ཟུར་ཕུད་སྤྱི་བོ་གཡོན་ན་508

འཆང་བ། མིག་གཅིག་ཡོ་བ། རྒྱན་གྱིས་བརྒྱན་ཅིང་། རང་གི་འོད་དཀྱིལ་ན་གནས་པ། བྲག་གམ་ཕ་བོང་གི་སྟེང་ན་ཁྲོ་བ་དང་བཅས་པས་འདུག་པ།བཞིན་ཁྲོ་གཉེར་དང་ལྡན་པ་བྱིས་པའི་གཟུགས་ཅན་འཁྲང་བག་དང་ལྡན་པའོ། །བྲིས་ནས་བློ་ལྡན་རླུང་ཕྱོགས་སུ། །སོང་ནས་བཅོམ་ལྡན་འདས་ཀྱི་ནི། །ཁྲོ་བོ་འཇིག་རྟེན་གསུམ་ལས་རྒྱལ། །འབར་བའི་ཕྲེང་ཅན་མི་ཟད་པ། །ལག་ན་རྡོ་རྗེ་རྩེ་ཕྲན་བརྒྱད། །བཀའ་ལུང་ནོད་པ་ལྟར་འདུག་ཅིང་། །ཟད་པའི་དུས་དང་འདྲར་གནས་པ། །ནན་ཏན་དུ་ནི་བྲི་བར་བྱ། །ཞེས་པས་རླུང་ཕྱོགས་སུ་ཁྲོ་བོ་འཇིག་རྟེན་གསུམ་ལས་རྣམ་རྒྱལ་སྐུ་མདོག་ནག་པོ། འབར་བའི་ཕྲེང་བ་ཅན་ཕྱག་ན་རྡོ་རྗེ་བསྣམས་པ། རྩེ་ཕྲན་གྱི་རྒྱན་གྱིས་བརྒྱན་པ།བཀའ་ལུང་ནོད་པ་ལྟར་འདུག་པའོ། །ཚོན་གྱི་སྐབས་སུ། སྒོ་རྣམས་ཀྱི་ནི་བར་བར་དུ། །སྒོ་སྲུང་རྣམས་ནི་གཞག་པར་བྱ། །ཞེས་པའི་འགྲེལ་པར། སྒོ་བ་མ་སྨྲས་པ་རྣམས་ལའང་འདི་གཉིས་གཞག་པར་གསུངས་པས་སྒོ་སྲུང་གདུལ་་་་དཀའ་ནག་པོ། མངོན་ཕྱོགས་དམར་པོ་གཉིས་པོ། མིག་དམར་པོ་ཁྲོ་བ་དང་བཅས་པ། ལག་ན་བེ་ཅོན་ཐོགས་པ་བྲིའོ། །དེ་ནས་དཀྱིལ་འཁོར་གཉིས་པ་ལ།དེ་ནས་སྔགས་པ་ཕྱིར་བྱུང་ནས། །ངེས་པར་གཉིས་པའི་ཆ་དག་ལ། །ཤར་གྱི་ཕྱོགས་ཀྱི་ནང་དུ་ནི། །ཆ་ནི་གཉིས་སུ་ཕྱེ་བ་ལ། །སྒོ་ཁྱུད་ཀྱི་ནི་ནང་རོལ་དུ། །སྔགས་པས་རྒྱལ་བ་ཤཱཀྱ་ཐུབ། །གསེར་གྱི་ཁ་དོག་འདྲ་དང་བཅས། །མཚན་མཆོག་སུམ་ཅུ་རྩ་གཉིས་ལྡན། །མགོན་པོ་ན་བཟོའ་ངུར་སྨིག་མནབས། །ཁྱབ་བདག་བསྟན་པའི་དོན་མཛད་པ། །པདྨ་དཀར་པོའི་སྟན་ལ་བཞུགས། །ཆོས་509

འཆད་ཚུལ་དུ་བཞུགས་པ་བྲི། །ཞེས་པས། ཤར་གྱི་སྒོ་ཁྱུད་ཀྱི་ནང་དུ་ཤཱཀྱ་ཐུབ་པ་གསེར་མདོག མཚན་སུམ་ཅུ་རྩ་གཉིས་ཀྱིས་བརྒྱན་པ། ན་བཟའ་ངུར་སྨྲིག་མནབས་པ། ཆོས་འཆད་ཀྱི་ཕྱག་རྒྱ་ཅན། པད་མ་དཀར་པོའི་གདན་ལ་བཞུགས་པའོ། །དེ་ཡི་གཡས་སུ་ལྷ་མོ་ནི། །སངས་རྒྱས་སྤྱན་ཞེས་བྱ་བ་སྟེ། །ལྷ་མོ་ཅུང་ཟད་འཛུམ་པའི་ཞལ། །འོད་ཀྱི་དཀྱིལ་འཁོར་མདོམ་གང་བ། །མཚུངས་མེད་སྐུ་ནི་རབ་ཏུ་དྭངས། །དེ་ནི་ཤཱཀྱ་ཐུབ་པའི་ཡུམ། །ཞེས་པས་ཤཱཀྱ་ཐུབ་པའི་གཡས་སུ་ལྷ་མོ་སངས་རྒྱས་སྤྱན་སེར་མོ། ཅུང་ཟད་འཛུམ་པའི་ཞལ། འོད་འདོམ་གང་སྐུ་རབ་ཏུ་དྭངས་པ། ཕྱག་ན་གཙུག་ཏོར་སེར་པོ་རྡོ་རྗེས་མཚན་པ་ཐོགས་པའོ། །དེ་ཡི་གཡས་སུ་ལྷ་མོ་ནི། །རབ་སྔགས་མཛོད་སྤུ་ཞེས་གྲགས་པ། །པདྨའི་སྟེང་ན་བཞུགས་པ་སྟེ། །དུང་ཟླ་ཀུན་ད་ལྟ་བུའི་མདོག །ལག་ན་ཡིད་བཞིན་ནོར་བུ་ཐོགས། །རེ་བ་ཀུན་རྫོགས་བྱེད་པ་བྲི། །ཞེས་པས་དེའི་གཡས་སུ་ལྷ་མོ་མཛོད་སྤུ་པདྨའི་སྟེང་ན་འདུག་པ། སྐུ་མདོག་དཀར་མོ་ཕྱག་ན་ཡིད་བཞིན་གྱི་ནོར་བུ་ཐོགས་པ། རེ་བ་ཐམས་ཅད་སྐོང་བའོ། །དེ་ནས་སྔགས་པས་གཡོན་རོལ་ཏུ། །ཤཱཀྱ་སེང་གེ་སྐྱོབ་པ་ཡི། །གཙུག་ཏོར་གཟི་ཅན་བརྩོན་འགྲུས་ཆེ། །གདུགས་དཀར་པོ་དང་རྒྱལ་བའི་གཙུག །གཙུག་ཏོར་རྣམ་པར་རྒྱལ་ཉིད་དང་། །གཟི་བརྗིད་ཕུང་པོ་སྐལ་ཆེན་པོ། །རྣམ་པར་འཐོར་ཞེས་རྣམ་གྲགས་པ། །ལྔ་པོ་ཡང་དག་བྲི་བར་བྱ། །ཞེས་པས་གཙུག་ཏོར་གདུགས་དཀར་པོ། ཕྱག་ན་གདུགས་དཀར་པོ་འཛིན་པ། རྒྱལ་བའི་གཙུག་ཏོར་དམར་པོ། རལ་གྲི་འཛིན་པ། གཙུག་ཏོར་རྣམ་རྒྱལ་སེར་པོ།510

འཁོར་ལོ་འཛིན་པ། གཙུག་ཏོར་རྣམ་པར་འཐོར་བ་དཀར་པོ། ལྕགས་ཀྱུ་འཛིན་པ། གཟི་བརྗིད་ཕུང་པོ་ཕྱག་ན་གཙུག་ཏོར་བཟང་པོ་འཛིན་པ་སྟེ། ལྔ་བོ་ཤཱཀྱ་ཐུབ་པའི་གཡོན་དུ་འགོད་དོ། །དེ་ཡི་བྱང་དུ་སོང་ནས་སུ། །གནས་གཙང་རྣམས་ནི་བྲི་བར་བྱ། །དབང་ཕྱུག་ཀུན་ཏུ་མེ་ཏོག་དང་། འོད་ཀྱི་ཕྲེང་པ་ཉིད་དང་ནི། ཡིད་འགྱོགས་དང་ནི་རྣམ་སྒྲོག་སྟེ། །དེ་དག་ཐམས་ཅད་ལེགས་པ་བྲི། །ཞེས་པས་དེའི་བྱང་དུ་གནས་གཙང་མའི་ལྷ་དབང་ཕྱུག་ལ་སོགས་པ་ལྔ་ནི། རིམ་པ་ལྟར། དབང་ཕྱུག་ཐལ་མོ་འགྲམ་པ་ལ་བརྟེན་པ་དང་། ཀུན་ཏུ་མེ་ཏོག་མི་འཇིགས་པ་སྦྱིན་པ་དང་། འོད་ཀྱི་ཕྲེང་བ་ཅན།རྒོད་པའི་ལག་པ་ཁ་འགྲམ་ནས་འདྲེན་པ་ལྟར་བྱས་པ་དང་། ཡིད་མགྱོགས་སྲིན་ལག་དང་མཐེ་བོང་གཉིས་སྤྲད་པ་མེ་ཏོག་གི་ཕྱག་རྒྱ་དང་། སྒྲ་རྣམ་པར་སྒྲོག་པ་ལག་པ་ནམ་མཁའ་ལ་བསྒྲེང་བ་སྟེ། གཙུག་ཏོར་ལྔ་པོའི་གཡོན་ཡིན་པས་བྱང་དུ་བྲི་ཞེས་བཤད་ཀྱི། དོན་ལ་གཙུག་ཏོར་ལྔ་པོའི་གཡོན་ཕྱོགས་སུ་འབྲི་བར་ཚིག་འགྲེལ་ལས་བཤད་དོ། །མཛོད་སྤུ་ཡི་ནི་གཡས་ལོགས་སུ།གཙུག་ཏོར་ཆེན་པོ་ཆེར་འབྱུང་བ། །དེ་བཞིན་གྱེན་དུ་འབྱུང་ཉིད་དང་། །སྒྲ་དབྱངས་མཐའ་ཡས་བ་ཡང་སྟེ།།གཙུག་ཏོར་གསུམ་པོ་ཁོ་ན་ནི།།བསྒྲིམས་ཏེ་ཡང་དག་བྲི་བར་བྱ། །དཀར་པོ་སེར་སྐྱ་སེར་པོ་བྱ། །མཐུ་ཆེན་གཙུག་ཏོར་ལྔ་པོ་ཡི། །གསུམ་པོ་ལས་གཞན་བྱ་བ་ནི། །དཀར་པོ་དམར་པོ་སེར་པོའོ། །ཀུན་ཀྱང་འོད་ཟེར་མང་པོ་ཅན། །རྒྱན་རྣམས་ཀུན་གྱིས་བརྒྱན་པ་ཡིན། །དེ་དག་སྨོན་ལམ་སྟོབས་ཅན་ཏེ། །རེ་བ་ཐམས་ཅད་རྫོགས་བྱེད་པའོ། །ཞེས་པས།511

གཙུག་ཏོར་ཆེར་འབྱུང་དཀར་པོ་རྡོ་རྗེ་འཛིན་པ། གཙུག་ཏོར་གྱེན་འབྱུང་སེར་སྐྱ་སྟེ། ཡུངས་ཀུར་གྱི་ཁ་དོག་འདྲ་བ་པདྨ་འཛིན་པ། གཙུག་ཏོར་སྒྲ་དབྱངས་མཐའ་ཡས་གསེར་མདོག་དུང་འཛིན་པ། གསུམ་ག་ཡང་འོད་ཟེར་མང་པོ་འཕྲོ་བ། རྒྱན་ཐམས་ཅད་ཀྱིས་བརྒྱན་པ། །བགེགས་ཐམས་ཅད་སྤ་བཀོང་བ་ལྷ་མོ་མཛོད་སྤུ་གཡས་སུའོ། །དེ་ནས་སྔགས་པས་མེ་ཕྱོགས་སུ། །མེ་ནི་དྲང་སྲོང་ཆེ་རྣམས་དང་། །བཅས་ཤིང་མེ་ཡི་ནང་ན་འདུག །ཐལ་བའི་སོར་རིས་གསུམ་གྱིས་མཚན། །དཔའ་བོ་ཐམས་ཅད་རབ་ཏུ་དམར། །སྙིང་ག་སུམ་མདོ་རིས་མཚན་ཅན། །མེ་ལྕེ་འབར་བའི་ནང་ན་འདུག །བགྲང་ཕྲེང་གུརྙེ་ཐོགས་པ་བྲི། །ཞེས་པས་མེ་མཚམས་སུ་མེ་ལྷ། འཁོར་དྲང་སྲོང་འོད་སྲུང་། གོ་ཏ་མ། མར་གད་ཏ། གར་གྷ་ཝ་ཤིས། ཨང་གི་ར་སྟེ། འཁོར་དང་བཅས་པ་ཐམས་ཅད་དམར་པོ། ཐལ་བའི་སོར་རིས་གསུམ་གྱིས་མཚན་པ།སྙིང་ག་སུམ་མདོ་རིས་ཀྱིས་མཚན་པ། མེ་ལྕེ་འབར་བའི་དབུས་ན་བཞུགས་པ། ལག་ན་བགྲང་ཕྲེང་དང་གུརྙེ་ཐོགས་པའོ། །དེ་ནས་ལྷོ་ཡི་ཕྱོགས་ཀྱི་ཆར། །གཤིན་རྗེ་གཙོ་བོ་ལག་པ་ནི། །དབྱུག་པ་ཐོགས་ཤིང་མ་ཧེ་ཞོན། །ཁ་དོག་དབྱར་གྱི་ཆར་སྤྲིན་འདྲ། །མ་མོ་རྣམས་དང་དུས་མཚན་དང་། །འཆི་བདག་རྣམས་ཀྱིས་བསྐོར་བ་བྲི། །ཞེས་པས་ལྷོ་ཕྱོགས་སུ་གཤིན་རྗེ་ནག་པོ་མ་ཉེ་ལ་ཞོན་པ་དབྱུག་པ་ཐོགས་པའོ། །འཆི་བདག་ནག་པོ་དྲིལ་བུ་འཛིན་པ་དང་།དུས་མཚན་མ་ནག་མོ་བ་དན་འཛིན་པ་དང་། གཞོན་ནུ་མ་མདུང་ཐུང་འཛིན་པ་དང་། ཁྱབ་འཇུག་མ་སེར་མོ་འཁོར་ལོ་འཛིན་པ། ཕག་མོ་ནག་མོ་512

ཐོ་བ་འཛིན་པ། ཙ་མུཎྜི་དམར་མོ་ཐོད་པ་འཛིན་པ། དེ་རྣམས་གཤིན་རྗེའི་འཁོར་དུ་བྲིའོ། །བདེན་བྲལ་ཕྱོགས་སུ་བདེན་བྲལ་ནི། །ལག་ན་རལ་གྲི་འཇིགས་པ་བྲི། །ཞེས་པས་བདེན་བྲལ་དུ་བདེན་བྲལ་ནག་པོ་ལག་ན་རལ་གྲི་ཐོགས་པའོ། །དེ་ནས་ཡང་ནི་བློ་ལྡན་པ། །མྱུར་དུ་བྱང་གི་ཕྱོགས་སོང་སྟེ། །ལྷ་ཡི་རྒྱལ་པོ་རི་རབ་ལ། །འདུག་ཅིང་ལྷ་རྣམས་ཀྱིས་བསྐོར་བ། །ལག་ན་རྡོ་རྗེ་ཅོད་པན་ཅན། །རྒྱན་རྣམས་ཀུན་གྱིས་བརྒྱན་པ་བྲི། །ཞེས་པས། དཀྱིལ་འཁོར་གྱི་བྱང་དུ་རི་རབ་ཀྱི་རྩེ་མོ་ལ་གནས་པའི་ལྷའི་དབང་པོ་སེར་པོ།ལག་ན་རྡོ་རྗེ་ཐོགས་པ་རྒྱན་ཐམས་ཅད་ཀྱིས་བརྒྱན་པ། ལྷ་རྣམས་ཀྱི་འཁོར་གྱིས་བསྐོར་བའོ། །དེ་ནས་དེ་ཡི་ཤར་དུ་ནི། །ཆུ་ལྷ་ལག་ན་ཞགས་ཐོགས་བྲི། །དེ་ཡི་ཡང་ནི་ཤར་ཕྱོགས་སུ། །ཉི་མ་ཤིང་རྟའི་སྟེང་འདུག་བྲི། །དེ་ཡི་གཡས་དང་་གཡོན་དུ་ནི། །རྒྱལ་དང་རྣམ་པར་རྒྱལ་བ་བྲི། །དེ་ཡི་གཡས་སུ་ཚངས་པ་ནི། །གདོང་བཞི་བ་ལ་ཐོར་ཚུགས་ཅན། །ཨོཾ་ཞེས་བྱ་བ་གླུར་ལེན་པ། །ངང་པའི་པདྨའི་གདན་འདུག་བྲི། །ཞེས་པས་དབང་པོའི་ཤར་དུ་ཆུ་ལྷ་དཀར་པོ་ཞགས་པ་འཛིན་པ། དེའི་ཤར་དུ་ཉི་མ་དམར་པོ་ཤིང་རྟའི་སྟེང་ན་འདུག་པ་དབང་ཆེན་གྱི་དཀྱིལ་འཁོར་ལ་གནས་པའི་ཤིང་རྟ་འཛིན་པ། དེའི་གཡས་དང་གཡོན་དུ་རྒྱལ་བ་དམར་མོ་དང་རྣམ་པར་རྒྱལ་བ་ནག་མོ་སྟེ། ཉི་མའི་ཆུང་མ་གཉིས་གཞུ་འཛིན་པ། འདི་ཚིག་འགྲེལ་ལས་གཉིས་ཀ་གཡས་ཕྱོགས་སུ་དགོད་པར་བཤད། དབང་པོའི་གཡས་ནུབ་ཕྱོགས་སུ་ཚངས་པ་སེར་པོ་གདོང་བཞི་པ། ཕྱག་ན་པདྨ་འཛིན་པ་ཐོར་ཚུགས་ཅན། ཨོཾ་གླུ་རུ་ལེན་པ་ངང་་ 513

པ་དང་པདྨའི་གདན་ལ་བཞུགས་པའོ། །དེ་ཡི་ནུབ་ཏུ་བྲི་བ་ནི། ས་ཡི་ལྷ་དང་དབྱངས་ཅན་ནི། །ཁྱབ་འཇུག་སྐེམ་བྱེད་དེ་བཞིན་རླུང་།།བདེ་བྱེད་དེ་བཞིན་ཟླ་བ་སྟེ། །ནུབ་ཀྱི་ཕྱོགས་སུ་གནས་ནས་ནི། །རབ་ཏུ་ནན་ཏན་བྱས་ནས་བྲི། །ཞེས་པས། དཀྱིལ་འཁོར་གྱི་ནུབ་ཕྱོགས་སུ་ལྷོ་ཕྱོགས་ནས་བརྩམས་ཏེ་སའི་ལྷ་མོ་སེར་མོ་བུམ་པ་ཐོགས་པ།དབྱངས་ཅན་མ་དཀར་མོ་པི་ཝང་ལེན་པ།ཁྱབ་འཇུག་ནག་པོ་འཁོར་ལོ་འཛིན་པ། སྐེམ་བྱེད་དམར་པོ་མདུང་ཐུང་འཛིན་པ།རླུང་ལྷ་ནམ་མཁའི་མདོག་ཅན་བ་དན་འཛིན་པ།བདེ་བྱེད་དཀར་པོ་མདུང་རྩེ་གསུམ་འཛིན་པ། ཨུ་མ་སེར་མོ་རྩེ་གསུམ་ཁ་གདེངས་པ་འཛིན་པ། ཟླ་བ་དཀར་པོ་བུམ་པ་དང་པདྨ་དཀར་པོ་འཛིན་པ་བྲིའོ། །བྲིས་ནས་སྔགས་པས་དེ་ནས་ནི། །ཡིད་ལ་འཁྲུལ་བ་མེད་པ་རུ། །ཐུབ་པའི་རྒྱལ་པོའི་འོག་ལོགས་སུ། །ཁྲོ་ཆེན་གཞན་གྱིས་མི་ཐུབ་ཅེས། །བྱ་བ་ཉིད་དང་ལྷ་མོ་ནི། །གཞན་གྱིས་མི་ཐུབ་མ་དང་ནི། །ས་བདག་ལག་ན་བུམ་པ་ཐོགས། །གུས་པར་ཡང་དག་གནས་པ་བྲི། །ཞེས་པས་རྣམ་སྣང་གི་སྤྱན་སྔར་མ་ཚད་ཀྱི་འོག་ལོགས་སུ་ཁྲོ་བོ་གཞན་གྱིས་མི་ཐུབ་པ། ཕྱག་ན་པདྨ་ཐོགས་པ། ཁྲོ་མོ་གཞན་གྱིས་མི་ཐུབ་མ་ཕྱག་ན་པདྨ་ཐོགས་པ། པདྨ་ནག་པོ་ལ་གནས་པ། ས་བདག་ལག་ན་བུམ་པ་ཆུས་གང་བ་རྡོ་རྗེས་མཚན་པ་ཐོགས་པའོ། །ཀླུ་ཆེན་དགའ་བོ་ཉེར་དགའ་བོ། །ཤཱཀྱ་སེངྒེ་སྐྱོབ་པ་ཡི། །སྒོ་དྲུང་གཉིས་སུ་མངོན་ཕྱོགས་པར། །རབ་ཏུ་བསྒྲིམས་ཏེ་བྲི་བར་བྱ། །ཞེས་པས་སྒོ་དྲུང་གཉིས་སུ་ཀླུ་དགའ་བོ་དང་ཉེར་དགའ་བོ་གཉིས་དཀར་པོ།ཆུ་དང་བཅས་པའི་སྤྲིན་སྔོན་པོ་གློག་དང་བཅས་514

པ་འཛིན་པའོ། །གཞན་ཡང་ཤཱཀྱ་ཐུབ་པ་ཡིས། །རྒྱུད་རྣམས་ཀུན་ལས་དཀྱིལ་འཁོར་དུ། །སྔགས་དང་ཕྱག་རྒྱ་གང་བཤད་པ། །དེ་དག་ཀྱང་་ནི་མཁས་པས་བྲི། །ཞེས་པས་ཤཱཀྱ་ཐུབ་པའི་དཀྱིལ་འཁོར་དུ་དགོད་པར་བཤད་པའི་ལྷུང་བཟེད་དང་། གསེག་ཤང་ལ་སོགས་པ་རྣམས་ཀྱང་དགོད་དོ། །དེ་ནས་དཀྱིལ་འཁོར་གསུམ་པར། སྔགས་པས་དེ་ནས་ཕྱིར་བྱུང་ནས། །ཆ་གསུམ་པ་ནི་ངེས་པ་ལ། །རྡོ་རྗེ་དམ་པ་སྦྱིན་པ་ནི། །གུར་གུམ་ལྟ་བུའི་མདོག་ཅན་ཏེ། །སྤྱི་བོ་ཟུར་ཕུད་ལྔ་དང་ལྡན། །བྱིས་པ་གཞོན་ནུའི་གཟུགས་ཅན་ལ། །ཨུཏྤལ་སྔོན་པོའི་རྡོ་རྗེ་ཅན། །ལག་པ་གཡོན་ན་ཐོགས་པ་སྟེ། །པདྨ་དཀར་པོའི་སྟན་ལ་འདུག །རབ་ཏུ་འཛུམ་པ་བཞིན་དུ་གནས། །འོད་ཟེར་མཚན་ཉིད་བཟང་པོ་ཡིས། །ཀུན་དུ་འཁོར་བར་སྔགས་པས་བྲི། །དེ་ཡི་བྱང་དུ་གཞོན་ནུ་ནི། །དྲ་བའི་འོད་ཅན་ལག་པ་ནི། །རིན་ཆེན་དྲ་བ་ཐོགས་པ་སྟེ།།སྣ་ཚོགས་པ་ཡི་རྒྱན་གྱིས་བརྒྱན། །པདྨ་དམར་པོའི་གདན་ལ་འདུག །རྒྱལ་བའི་སྲས་ལ་ལྟ་བར་བྲི། །གཞོན་ནུའི་དྲ་བ་འོད་ཅན་གྱི། །འཁོར་གཉིས་པོ་ཡང་བྲི་བསྡོ་བྱ། །རྡོ་རྗེ་དམ་པ་སྦྱིན་པ་ཡི། །གཡོན་དུ་ཕོ་ཉ་མོ་ལྔ་བྲི། །སྤ་ཅན་དང་ནི་ཉེ་སྐྲ་ཅན། །སྣ་ཚོགས་མ་དང་ནོར་ཅན་མ། །དེ་ནི་འགུགས་མ་ཞེས་བྱ་མ། །འདི་དག་བློ་དག་ཕོ་ཉ་མོ། །ཞེས་པས་ཤར་གྱི་སྒོ་ཁྱུད་ཀྱི་ནང་དུ་རྡོ་རྗེ་དམ་པ་སྦྱིན་པ་གུར་གུམ་ལྟ་བུའི་མདོག་ཅན། སྤྱི་བོ་ཟུར་ཕུད་ལྔ་དང་ལྡན་པ། གཞོན་ནུའི་གཟུགས་ཅན་ཨུཏྤལ་སྔོན་པོ་རྡོ་རྗེས་མཚན་པ་གཡོན་ན་འཛིན་པ།གཡས་མཆོག་སྦྱིན་གྱི་ཕྱག་རྒྱ་མཛད་པ། པད་མ་དཀར་པོའི་གདན་ལ་བཞུགས་པ། བཞིན་515

འཛུམ་པ་དང་ལྡན་པ། འོད་བཟང་པོས་ཀུན་ཏུ་འཁོར་བའོ། །དེ་ཡི་བྱང་དུ་དྲ་བའི་འོད་ཅན། ལག་ན་རིན་པོ་ཆེའི་དྲ་བ་ལ་རིན་པོ་ཆེས་སྤྲས་པ་འཛིན་པ། རྒྱན་སྣ་ཚོགས་ཀྱིས་བརྒྱན་པ། པདྨ་དཀར་པོ་ལ་འདུག་པ། རྡོ་རྗེ་དམ་པ་སྦྱིན་པ་ལ་ལྟ་བའོ། །དྲ་བའི་འོད་ཀྱི་ཉེ་འཁོར་དུ། གཞོན་ནུ་དྲི་མ་མེད་པའི་འོད་ཨུཏྤལ་ཁ་མ་བྱེ་བ་འཛིན་པ། གཞོན་ནུ་རིན་ཆེན་ཅོད་པན་ཅན་རིན་པོ་ཆེ་འཛིན་པའོ། །དམ་པ་སྦྱིན་པའི་གཡོན་དུ་སྐྲ་ཅན་མ་ཨུཏྤ་ལས་མཚན་པའི་རལ་གྲི་འཛིན་པ། ཉེ་བའི་སྐྲ་ཅན་མ་མདུང་རྩེ་གསུམ་འཛིན་པ། སྣ་ཚོགས་མ་དབྱུག་པ་འཛིན་པ། །ནོར་ལྡན་མ་རྒྱལ་མཚན་འཛིན་པ། འགུགས་པ་མ་ལྕགས་ཀྱུ་འཛིན་པའོ། །ཕོ་ཉ་མོ་ལྔའི་ཕྱག་མཚན་ལ་ཨུཏྤ་ལས་མཚན་པ་བྲིའོ། །དེ་དག་གི་ནི་འོག་ཟད་དུ། །ཕྱག་བརྙན་མ་ནི་ལྔ་རྣམས་དང་། །ཞེས་པས་ཕོ་ཉ་མའི་འོག་མ་ཟད་ཙམ་དུ་ཕྱག་བརྙན་མ་ལྔ་རལ་གྲི་ཐོགས་པ་་་་་་་་་བྲིའོ། །དེ་ནས་སྔགས་པས་ལྷོ་ཕྱོགས་སུ། །བྱང་ཆུབ་སེམས་དཔའ་གྲགས་ཆེན་པོ། །སྒྲིབ་པ་ཐམས་ཅད་རྣམ་སེལ་གཙོ། །ཡིད་བཞིན་ནོར་བུ་ཐོགས་པ་བྲི། །དེ་ཡི་ཆ་གཉིས་བོར་ནས་ནི། །དཔའ་བོ་ངོ་མཚར་ཅན་དང་ནི། །སེམས་ཅན་ཀུན་ལ་མི་འཇིགས་སྦྱིན། །ངན་སོང་ཐམས་ཅད་སྤོང་བ་དང་། །དེ་བཞིན་སྐྱོང་སེམས་བློ་གྲོས་དང་། །བློ་ཅན་སྙིང་རྗེས་གདུང་བ་དང་། །བྱམས་པ་སྔོན་དུ་འབྱུང་བ་དང་། །གདུག་པ་ཐམས་ཅད་ཞི་བྱེད་དང་། །དེ་བཞིན་བློ་གྲོས་བསམ་ཡས་ཏེ། །མཁས་པས་བརྒྱད་པོ་བྲི་བར་བྱ། །ཞེས་པས། ལྷོ་ཕྱོགས་ཀྱི་སྒོ་ཁྱུད་ཀྱི་ནང་དུ་བྱང་སེམས་སྒྲིབ་པ་རྣམ་སེལ་གསེར་མདོག ཐོར་ཚུགས་དང་516

འདི་དག་བྲི་བར་བྱ། །ཞེས་པས་བྱང་ཕྱོགས་ཀྱི་སྒོ་ཁྱུད་ཀྱི་ནང་དུ་སའི་སྙིང་པོ་ལྗང་ཁུ། ལག་ན་པདྨའམ་བ་དན་ཆེན་པོ་རྩེ་མོ་རིན་པོ་ཆེས་མཚན་པ་འཛིན་པ། དེ་ཡི་འཁོར་དུ་བྱང་སེམས་རིན་ཆེན་འབྱུང་གནས་རྡོ་རྗེ་རྩེ་གསུམ་པ་རིན་པོ་ཆེའི་སྟེང་ན་འདུག་པ་འཛིན་པ་དང་།རིན་ཆེན་ལག་རྡོ་རྗེ་རྩེ་གཅིག་པ་རིན་པོ་ཆེའི་སྟེང་ན་འདུག་པ་འཛིན་པ་དང་། ས་འཛིན་རྡོ་རྗེ་ཁ་གཉིས་པ་རིན་ཆེན་གྱི་སྟེང་ན་འདུག་པ་འཛིན་པ་དང་།ཕྱག་ན་རིན་ཆེན་ཕྱག་རྒྱ་ཅན་རྡོ་རྗེ་རྩེ་ལྔ་བ་རིན་པོ་ཆེའི་སྟེང་ན་འདུག་པ་འཛིན་པ་དང་།་་་་་བསམ་པ་བརྟན་པ་རྡོ་རྗེ་རྒྱ་གྲམ་རིན་པོ་ཆེའི་སྟེང་ན་འདུག་པ་འཛིན་པ་སྟེ།ལྔ་པོ་སའི་སྙིང་པོའི་འཁོར་དུ་བྲིའོ། །དེ་བཞིན་སྔགས་པས་ནུབ་ཕྱོགས་སུ། །དཔའ་བོ་ནམ་མཁའི་སྙིང་པོ་ནི།།གཟི་བརྗིད་ཆེན་པོ་གོས་དཀར་གྱོན།།ལག་ན་རལ་གྲི་ཐོགས་བསམ་སྟེ།།རྒྱལ་སྲས་པདྨའི་གདན་སྟེང་ན།།ལག་པ་འདུག་པར་བྲི་བར་བྱ། །བདག་ཉིད་ཆེན་པོ་དེ་འཁོར་དུ། །གྲགས་པ་དག་ཀྱང་བྲི་བར་བྱ། །དེ་འཁོར་དཔའ་བོ་ཆེན་པོ་ནི། །ནམ་མཁའ་དྲི་མེད་བློ་གྲོས་མཁའ། །བློ་གྲོས་རྣམ་དག་ཉིད་དང་ནི། །སྤྱོད་པ་ཡི་ནི་བློ་གྲོས་དང་། །བློ་གྲོས་བརྟན་པ་ཞེས་བྱ་སྟེ། །དེ་དག་རབ་ཏུ་བསྒྲིམས་བྲི་ཞིང་། །རྟག་ཏུ་དཔའ་བོ་འདི་རྣམས་དང་།།ལྷན་ཅིག་གོ་རིམ་བཞིན་དུ་བསམ།།ཞེས་པས་ནུབ་ཕྱོགས་ཀྱི་སྒོ་ཁྱུད་ཀྱི་ནང་དུ་བྱང་སེམས་ནམ་མཁའི་སྙིང་པོ་ལྗང་སེར། ཕྱག་ན་རལ་གྲི་ཐོགས་པ། གོས་དཀར་པོ་གྱོན་པ། པདྨའི་གདན་ལ་བཞུགས་པ། དེའི་གཡས་གཡོན་དུ་ནམ་མཁའི་བློ་གྲོས་འཁོར་ལོ་འཛིན་པ་དང་། རྣམ་པར་518

དག་པའི་བློ་གྲོས་དུང་འཛིན་པ་དང་།སྤྱོད་པའི་བློ་གྲོས་པདྨ་འཛིན་པ་དང་།ནམ་མཁའ་དྲི་མ་མེད་པ་ཨུཏྤ་ལ་དུང་གི་སྟེང་དུ་བཞག་པ་འཛིན་པ།བརྟན་པའི་བློ་གྲོས་པདྨའི་སྟེང་ན་རྡོ་རྗེ་གནས་པ་འཛིན་པ་བྲིའོ། །སྒོ་སྲུང་གདུལ་དཀའ་བེ་ཅོན་འཛིན་པ་སྒོའི་བར་དུ་བྲིའོ། །གདན་དམིགས་བསལ་མེད་པ་རྣམས་སངས་རྒྱས་བྱང་སེམས་རྣམས་པདྨ་དཀར་པོ། ཉན་རང་ལ་པདྨ་དམར་པོའི་འདབ་མ་གཅིག འཇིག་རྟེན་གྱི་ཚངས་སོགས་ལ་པདྨ་དམར་པོ།དེའི་འཁོར་ལ་པདྨ་མེད་པའི་གདན་གང་འོས་སུ་བཤད་ལ། དཀྱིལ་འཁོར་བར་མའི་གཤིན་རྗེ་ལ་སོགས་པ་རྣམས་སངས་རྒྱས་ཀྱི་སྤྲུལ་པ་ཡིན་པས་པད་གདན་ནོ། །ཁ་དོག་དམིགས་བསལ་མེད་པ་རྣམས་ལ། དེ་བཞིན་གཤེགས་པའི་རིགས་ཞི་བའི་རང་བཞིན་ལ་དཀར་པོ།ཤཱཀྱ་ཐུབ་པ་དང་འཇམ་དཔལ་ལྟ་བུ་སངས་རྒྱས་ནས་སེམས་ཅན་གྱི་དོན་ལ་སྤྱོད་པ་རྣམས་སངས་རྒྱས་པའི་མཚན་ཉིད་ཡིན་པས་སེར་པོ། པདྨའི་རིགས་སོར་རྟོག་ཡེ་ཤེས་ཡིན་པས་་དཀར་པོ། ཕྱག་དོར་གྱི་རིགས་བྱ་བ་ནན་ཏན་ཡིན་པས་ཁ་དོག་ཐམས་ཅད་པ་ཟེར་ཏེ། ལྗང་ཁུའོ། །འདིར་གཙོ་བོ་ཞལ་ནུབ་ཏུ་བསྟན་པ་ཡིན་ཏེ། འགྲེལ་པར། བཅོམ་ལྡན་འདས་རྣམ་པར་སྣང་མཛད་ཀྱི་གཡས་རོལ་བྱང་ཕྱོགས་ཀྱི་ངོས་སུ་པདྨའི་རིགས་ཀྱི་བདག་པོ་སྤྱན་རས་གཟིགས་བྲི་ཞེས་པ་དང་། ཕྱག་ན་རྡོ་རྗེའི་བྱེ་བྲག་སྟེ། བཅོམ་ལྡན་འདས་རྣམ་པར་སྣང་མཛད་ཀྱི་ལྷོ་ཕྱོགས་སུ་བྲིའོ། །ཞེས་གསུངས་པས་སོ། །ལྷོ་བྱང་གི་ལྷ་ཀུན་ཡང་ཞལ་ནུབ་བསྟན་ལྟ་བུར་གསལ་ཡང་།འདིར་དཀྱིལ་འཁོར་སྤྱི་དང་མཐུན་པར་གཙོ་བོ་ལ་བསྟན་519

པར་བྱས་སོ།།སྐུའི་དཀྱིལ་འཁོར་རོ། །གཉིས་པ་གསུང་མི་ཟད་པ་བཀོད་པ་བྱིན་གྱིས་རློབ་པའི་ཡི་གེ་འཁོར་ལོ་བསྐོར་བའི་དཀྱིལ་འཁོར་ནི། རྟེན་གྱི་དཀྱིལ་འཁོར་སྐུའི་དཀྱིལ་འཁོར་དང་འདྲ་བ་ལ་དཀྱིལ་འཁོར་ནང་མའི་དབུས་སུ་རྣམ་སྣང་སྔར་དང་འདྲ་་་་་བའི་སྐུ་ཕྱག་རྒྱ་ཆེན་པོའམ། ཕྱག་རྒྱའམ། ཡི་གེ་ཨ་གང་རུང་འབྲི་བར་བཤད་པས་སྐུ་ཕྱག་རྒྱ་ཆེན་པོ་བྲིས་ན་མཛེས། རྣམ་སྣང་གི་ཤར་སྔར་གྱི་ཆོས་འབྱུང་གི་གནས་སུ་ཡི་གེ་ཨེ། དེའི་བྱང་ཡི་གེ་དབང་ལྡན་ཕྱོགས་སུ་ཡུམ་ནམ་མཁའི་ལྷ་མོ་སྤྱན་མའི་སྐུ་ཕྱག་རྒྱ་ཆེན་མོ་སྔར་དང་འདྲ་བའམ། ཡང་ན་ཡི་གེ་ག །ལྷོ་ཤར་དུ་བྱང་ཆུབ་སེམས་དཔའ་ཐམས་ཅད་ཀྱི་ཕྱག་རྒྱ་ནོར་བུ་སྔར་དང་འདྲ་བའམ། ཡང་ན་ཡི་གེ་ད བྱང་དུ་ལག་ན་དཔའ་བོ་འཁོར་བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་དག་དང་ལྷན་ཅིག་ཏུ་པདྨའི་ཕྱག་རྒྱའམ།ཡི་གེ་པ་ཞེས་པ་བྲིའོ། །ཞེས་བཤད་པས་ཐུན་མོང་བའི་ཕྱག་རྒྱ་པདྨའམ། ཡེ་གེ་མ་བྲིའོ། །ཕྱག་རྡོར་གྱི་གནས་སུ་རྡོ་རྗེའམ་ཡི་གེ་བ། རྡོ་རྗེ་འཆང་བ་ནམ་མཁའ་དྲི་མེད་ལ་སོགས་པའི་གནས་སུ་ཡི་གེ་ཏྟྭཾ་ངམ། རང་རང་གི་ཕྱག་མཚན། མི་གཡོ་བའི་གནས་སུ་རལ་གྲི་འམ་ཡེ་གེ་རྒྱུ། འཇིག་རྟེན་གསུམ་རྒྱལ་གྱི་གནས་སུ་རྡོ་རྗེའམ་ཡི་གེ་ཧ། ཤར་སྒོར་མི་འཇིགས་པ་ཞེས་བྱ་བ་གསེར་གྱི་མདོག་ཅན།གོས་དཀར་པོ་གྱོན་པ། ཡིད་ཙམ་ཁྲོ་བ་ལག་ན་དབྱུག་པ་ཐོགས་པ། དེའི་ལྷ་མོ་དེའི་ཕྱག་རྒྱ་དབྱུག་པའམ་ཡི་གེ་ཙ། བྱང་དུ་འབིགས་པ་མེད་པར་བྱེད་མ་ཞེས་བྱ་བ་དཀར་མོ། གོས་དཀར་མོ་གྱོན་པ། རལ་གྲི་ཐོགས་པ་520

འབར་བ་དང་བཅས་པ། དེའི་རལ་གྲི་འམ་ཡི་གེ་པ། ནུབ་ཏུ་གདུལ་དཀའ་ཞེས་བྱ་བ་གོས་དམར་པོ་གྱོན་པ། བཞིན་འཛུམ་པ་དང་ལྡན་པ། དེའི་ཕྱག་རྒྱ་བེ་ཅོན་ནམ། ཡི་གེ་ས། ལྷོར་མ་ཐུལ་པ་རྡོ་རྗེ་འདུལ་བ་ཞེས་བྱ་བ་ནག་མོ།བཞིན་ཁྲོ་གཉེར་གཡོ་བ། སྨད་གཡོགས་ནག་པོ་གྱོན་པ། ཐོར་ཚུགས་དང་ཅོད་པན་ཅན་འཇིས།་རྟེན་ཁམས་ཐམས་ཅད་རང་གི་འོད་འབར་བས་་་་་་་་་་གསལ་བར་བྱེད་པ། ལག་ན་དབྱུག་པ་ཐོགས་པ། དེའི་ཕྱག་རྒྱ་དབྱུག་པའམ་ཡི་གེ་ཀྵའོ། །དེ་དག་ཐམས་་ཅད་ཀྱང་འཁོར་དང་བཅས་པ་ཕྱག་བརྙན་དང་བཅས་པ་པདྨ་དཀར་པོ་ལ་འདུག་པ་བྲིའོ། །དེ་ནས་དཀྱིལ་འཁོར་གཉིས་པར་ཤཱཀྱ་ཐུབ་པའི་གནས་སུ་ལྷུང་བཟེད་དམ་ཆོས་གོས་སམ། ཡེ་གེ་བྷའོ། །དེ་ནས་དཀྱིལ་འཁོར་གསུམ་པར་རྡོ་རྗེ་དམ་པ་སྦྱིན་པའི་གནས་སུ་ཨུཏྤལ་སྔོན་པོ་རྩེ་ལྔ་རྡོ་རྗེ་མཚན་པའམ། ཡང་ན། ན་མཿ ས་མནྟ་བུདྡྷ་ནཱན་མེ། དྲ་བ་ཅན་གྱི་འོད་ཀྱི་གནས་སུ། རིན་པོ་ཆེའི་དྲ་བའམ། ཡི་གེ་ཚ།ལྷོར་སྒྲིབ་པ་རྣམ་པར་སེལ་གྱི་གནས་སུ་ཡིད་བཞིན་གྱི་ནོར་བུ་འམ། ཡི་གེ་ཨཱ། བྱང་དུ་སའི་སྙིང་པོའི་གནས་སུ་པདྨའམ། ཡི་གེ་ཨི། ནུབ་ཏུ་ནམ་མཁའི་སྙིང་པོའི་གནས་སུ་རལ་གྲི་འམྱོ་། ཡི་གེ་ཨི་བྲི་བར་བ་གད་དོ། །རྒྱུད་ལས་རྣམ་སྣང་སྐུའམ། ཕྱག་མཚན་ནས།། ཡི་གེ་གསུམ་གང་རུང་དགོད། གཞན་རྣམས་ཕྱག་རྒྱ་ཆེན་པོ་ཡོངས་སུ་གྱུར་པའི་ཕྱག་མཚན་ནམ། ཡི་གེ་གང་རུང་དགོད་པར་བཤད་དོ། །གསུམ་པ་ཐུགས་ཟུ་་ཟད་པའི་བཀོད་པ་བྱིན་གྱིས་རློབ་པ་གསང་བའི་དཀྱིལ་འཁོར་ནི། གཞིའི་རྔ་ཀྱིལ་འཁོར་གྱི་སྒོ་སུམ་སྦྲག་ཕྱི་མ་གཉིས་སྔར་དང་52།

འདྲ་བ་ལ། ཁྱད་པར། ཀུན་ཏུ་གྲུ་བཞི་ལྷམ་པ་ལ། །སྒོ་གཅིག་པ་ནི་སྟེགས་བུར་བཅས། །ཞེས་པས་ནང་གི་དཀྱིལ་འཁོར་གྲུ་བཞི་པ་སྒོ་གཅིག་ནུབ་ཏུ་བསྟན་པ། དེའི་ནང་དུ་ཕྱོགས་བཞིར་ཕྱོགས་ཚོན་གྱིས་ཅུང་ཟད་ཅིག་བཞག་ལ་སྟེགས་བུ་གྲུ་བཞི་པ་སེར་པོ། བཟང་པོ་རྡོ་རྗེ་རྣམས་ཀྱིས་མཚན། །ཞེས་པས།དེའི་ནང་ནུབ་ལོགས་ཀྱི་ཕྱོགས་སུ་རྡོ་རྗེ་རྩེ་ལྔ་བས་བརྒྱན་པའོ།།དབུས་སུ་རྡོ་རྗེ་རྩེ་བརྒྱ་པ།།ཞེས་པས་ཕྱོགས་རེར་རྭ་ཉི་ཤུ་རྩ་ལྔ་ལྔ་དང་ལྡན་པའི་རྡོ་རྗེ་རྒྱ་གྲམ།དེ་སྟེང་པདྨ་བྲི་བ་ནི། ས་བོན་དང་བཅས་རྒྱས་པར་བཅས།།ཞེས་ཏེ། རྡོ་རྗེ་དེའི་སྟེང་དུ་པདྨ་འདབ་མ་བཞི་པ་རང་གི་ས་བོན་པཾ་གྱིས་མཚན་པ། དེ་ཡི་སྟེང་དུའང་པདྨ་ཆེ། །ཕྱག་རྒྱ་ཀླད་ཀོར་གྱིས་མཛེས་བྱས། །འདབ་མ་བརྒྱད་རྣམས་ལེགས་པར་རྫོགས།།ཟེ་བར་བཅས་པ་ཤིན་ཏུ་བཟང་།།འདབ་མ་རྣམས་ནི་ཐམས་ཅད་ལ། །ཡན་ལག་བཅུ་གཉིས་ཚོགས་བཀོད་པ། །ཞེས་པས་པདྨ་འདབ་མ་བཞི་བོ་དེའི་སྟེང་དུ་དེ་བས་ཆེ་བའི་པདྨ་འདབ་མ་་་་་་་་་་བརྒྱད་པ་ཟེ་འབྲུ་དང་བཅས་ཤིང་མཛེས་པ་ལ། ཀླད་ཀོར་གྱིས་མཛེས་ཞེས་པ་མདོར་བསྟན་ནས།དེའི་རྒྱས་བཤད། འདབ་མ་རྣམས་ནི་ཐམས་ཅད་ལ།།ཡན་ལག་བཅུ་གཉིས་ཚོགས་བཀོད་པ། །ཞེས་པ་ནི། ན་མཿ ས་མནྟ་བུདྡྷ་ནཱཾ།ཨ་ས་མ་ས་མ་ཏ་དྷརྨ་དྷ་ཏུ་རྐརྨ་ག་ཏི་ག་ཏ་ནཱན། སབྲ་ཐཱ་ཨོཾ་ཁཾ་ཨེ་ཨཿ་་སཿལྷ་ཧཿར་རཿ རྦ་བཿ སྭཱཧཱ་ཧི་ཧཿསྭཱཧཱ། ཞེས་པས་རིགས་པའི་རྒྱལ་པོ་ཚིག་ཡན་ལག་བཅུ་གཉིས་པའི་ཨོཾ་ཁཾ་ལ་སོགས་པའི་ཡི་གེ་གཉིས་གཉིས་་་་་་་་འདབ་མ་རེ་རེར་བྲིའོ། །དེ་རྣམས་དབུས་ན་མགོན་བཞུགས་པ། རྫོགས་པའི་522

སངས་རྒྱས་རྐང་གཉིས་གཙོ། །ཞེས་པས། པདྨའི་དབུས་ཀྱི་སྙིང་པོ་ཀྵྀ།་བཅོམ་ལྡན་འདས་སྔར་སྐུའི་དཀྱིལ་འཁོར་དུ་བཤད་པ་ལྟ་བུ། ཕྱག་རྒྱ་ཞེས་པ་འི་མདོར་བསྟན།དཀྱིལ་འཁོར་བརྒྱད་ཀྱི་འཁོར་རྣམས་ཀྱིས།།ཁོར་ར་ཁོར་ཡུག་ཡོངས་བསྐོར་བ། །ཞེས་པའི་དོན། པདྨའི་སྙིང་པོའི་ལྟེ་བ་དེ་ཉིད་ཀྱི་ཁོ་ར་ཁོར་ཡུག་ཏུ་གསང་བའི་ཕྱག་རྒྱ་བརྒྱད་རང་གི་དཀྱིལ་འཁོར་དང་ས་བོན་་་་་དང་བཅས་པ་བྲི་སྟེ། ཟླ་བའི་དཀྱིལ་འཁོར་འདྲ་ཞིང་མདོག །དུང་ལྟ་བུ་ཡི་དབུས་སུ་ནི། །སངས་རྒྱས་ཀུན་གྱི་གྲུ་གསུམ་པ། །པད་མ་དཀར་པོའི་སྟེང་ན་གནས། །ཀླད་ཀོར་བཅས་པའི་མཚན་གྱིས་བཏབ། །རྡོ་རྗེ་མཚན་མས་མཚན་པ་སྟེ། །སྤྱད་མི་དགོས་པར་ཀུན་ནས་ནི། །འོད་ཟེར་དག་ནི་གཉིས་བྱ་བ། །གསང་སྔགས་མགོན་ལས་བྱུང་ནས་སུ། །དེ་ནི་ཕྱོགས་བཅུ་རྣམས་སུ་སོང་། །ཞེས་ཏེ། དུང་འདྲ་ཞེས་པས་ཆུའི་དཀྱིལ་འཁོར་དཀར་པོའི་སྟེང་ན། ཟླ་བའི་དཀྱིལ་འཁོར་འདྲ་ཞེས་པ་པདྨ་དཀར་པོའི་ལྟེ་བར།ཆོས་འབྱུང་གྲུ་གསུམ་ཡི་གེ་ཨེ་གྱིས་མཚན་པ། དེ་ཡི་དབུས་སུ་རྡོ་རྗེ་རྩེ་ལྔ་པ་བྲི། །ཆོས་འབྱུང་གི་གྲ་གཉིས་ནས་འོད་ཟེར་ཕྱོགས་བཅུར་འཕྲོ་བའོ། །སྤྱན་རས་གཟིགས་དབང་དཀྱིལ་འཁོར་ནི།།དེས་པས་ནན་ཏན་མཉན་པར་གྱིས།།ཀུན་དུ་གྲུ་བཞི་ལྷམ་པ་ལྷ། །དབུས་སུ་དུང་འདྲ་གཞག་པར་བྱ། །དེ་ཡི་སྟེང་དུ་པདྨ་ནི། །ས་བོན་བཅས་བྱས་རྒྱས་པར་དང་། །དེ་སྟེང་དུ་ཡང་རྡོ་རྗེ་ཆེ། །རྡོ་རྗེ་ལས་ཀྱང་པདྨ་ཆེ། །ཐམས་ཅད་ས་བོན་རྣམས་ཀྱིས་མཚན། །རང་གི་ས་བོན་ལེགས་པར་སྦྱར། །ཞེས་པས་བཅོམ་ལྡན་འདས་ཀྱི་གཡས་བྱང་དུ་སའི་དཀྱིལ་འཁོར་གྲུ་523

བཞི་རང་གི་ས་བོན་དང་བཅས་པའོ། །སྒྲོལ་མ་དང་ནི་ཁྲོ་གཉེར་ཅན། །དེ་བཞིན་གོས་དཀར་ཅན་དང་ནི། །རིག་སྔགས་ལོངས་སྤྱོད་སྤྱན་མ་ནི། །མཐུ་ཆེན་ཐོབ་ཀྱང་ནན་ཏན་བྱ། །དཔལ་རྣམས་ཀུན་དང་ཕྱག་བརྙན་མ། །དཀྱིལ་འཁོར་འདི་ཡི་དབུས་སུ་ནི། །ཕྱག་རྒྱའི་མཚན་མ་དབང་ཐོབ་རྣམས། །ཁྱད་པར་དུ་ནི་བྲི་བར་བྱ། །ཞེས་པས་སྒྲོལ་མ་དང་། ཁྲོ་གཉེར་ཅན་མ་དང་། གོས་དཀར་མོ་དང་། ལོངས་སྤྱོད་སྤྱན་མ་དང་། མཐུ་ཆེན་ཐོབ་དཔལ་མོ་ཕྱག་བརྙན་མ་དང་བཅས་པའི་ཕྱག་བརྙན་རྣམས་སྐུའི་དཀྱིལ་འཁོར་དུ་བཤད་པ་རྣམས་སྤྱན་རས་གཟིགས་ཀྱི་འཁོར་དུ་བྲིའོ། །རྟ་མགྲིན་ཅན་གྱི་བྱ་བ་ནི། །གྲུ་གསུམ་ཚུལ་དུ་འདུག་པ་སྟེ། །དཀྱིལ་འཁོར་མཚན་མ་བཟང་པོས་བཏབ། །ཉི་མ་འཆར་བའི་ཁ་དོག་འདྲ། །རིག་སྔགས་རྒྱལ་དང་བཅས་པ་བྲི། །མཁས་པས་རྣམ་པར་དགོད་པར་བྱ། །ཞེས་པས་ནུབ་ཏུ་མེའི་དཀྱིལ་འབོར་གྲུ་གསུམ་དམར་པོའི་སྟེང་དུ་རྟ་མགྲིན་གྱི་ཕྱག་མཚན་བྲི་བར་བྱའོ། །ཀུན་ཏུ་གྲུ་བཞི་ལྷམ་པ་ལ། །རྡོ་རྗེའི་མཚན་མ་རྣམས་ཀྱིས་མཚན། །ཐམས་ཅད་སེར་པོ་ཡིད་དུ་འོང་། །དབུས་ན་པདྨ་རབ་ཏུ་གནས། །དེ་ཡི་དབུས་སུ་བྱ་བ་ནི། །བུམ་པ་ཟླ་བའི་འོད་འདྲ་བ། །འདི་ནི་མཚན་མ་རྣམས་ཀྱིས་མཚན། །ཀླད་ཀོར་གྱིས་ཀྱང་རྣམ་པར་བརྒྱན། །དེ་ཡི་སྟེང་དུའང་རླུང་ཆེན་ནི། །དབྱར་གྱི་ཆར་སྤྲིན་འདྲ་བའི་འོད། །བ་དན་གཡོ་བར་སྔགས་པས་བྱ། །ཀླད་གོར་གྱིས་ཀྱང་རྣམ་པར་བརྒྱན། །དེ་སྟེང་དུ་ཡང་གྲུ་གསུམ་པ། །རབ་ཏུ་འཇིགས་པའི་གཟུགས་ཅན་དེ། །འཇིགས་པར་བྱེད་པའི་མེ་འདྲ་བ། །སུམ་མདོ་རིས་མཚན་324 ་

མཚན་གྱིས་བཏབ། །འབར་ཕྲེང་འཁྲིགས་པ་འཇིགས་འཇིགས་ལྟ། །ཉི་མ་འཆར་བའི་གཟུགས་འདྲའོ། །དེ་ཡི་དབུས་སུ་པདྨ་ཆེ། །དུས་མཐའི་མེ་འོད་འདྲ་བའོ། །པདྨའི་སྟེང་དུ་རྡོ་རྗེ་ནི། །འབར་བའི་ཕྲེང་བས་འཕྲོ་བ་བཞིན། །ཧཱུཾ་འེས་བྱ་བའི་སྒྲ་དང་ལྡན། །དམ་པ་ས་བོན་རྣམས་ཀྱིས་མཚན། །དཔའ་བོ་ཁྱོད་ཀྱི་དཀྱིལ་འཁོར་ནི། །རྒྱལ་བའི་གཙོ་བོ་རྣམས་ཀྱིས་གསུངས། །ཞེས་པས།ལྷོར་སའི་དཀྱིལ་འཁོར་སེར་པོ་གྲུ་བཞི་རྡོ་རྗེས་མཚན་པའི་དབུས་སུ་པདྨའི་སྟེང་དུ་ཆུའི་དཀྱིལ་འཁོར་དཀར་ཟླུམ་བུམ་པས་མཚན་པ། མཐའ་མར་ས་བོན་ཝཾ་གིས་བསྐོར་བ། དེ་ཡི་སྟེང་དུ་རླུང་གི་དཀྱིལ་འཁོར་སྨུག་ནག་བ་དན་གྱིས་མཚན་པ། དེ་ཡི་མཐའ་མར་ས་བོན་ཧཱུཾ་གིས་བསྐོར་བ།དེའི་སྟེང་དུ་མེའི་དཀྱིལ་འཁོར་དམར་པོ་གྲུ་གསུམ། སུམ་མདོ་རིས་ཏེ། རི་མོ་གྲུ་གསུམ་གྱིས་མཚན་པ། མེའི་དཀྱིལ་འཁོར་དེའི་དབུས་སུ་པདྨ་དམར་པོ། དེའི་སྟེང་དུ་རྡོ་རྗེ་དམར་སྨུག་མེ་འབར་བ་ལྟེ་བར་ཧཱུཾ་གིས་མཚན་པའོ། །མཱ་མ་ཀཱི་དང་ལུ་གུ་རྒྱུད། །དེ་བཞིན་རྡོ་རྗེ་རིགས་ལས་བྱུང་། །རྡོ་རྗེ་ལྕགས་ཀྱུ་རྡོ་རྗེ་ཆེ། །རིགས་སྔགས་རྒྱལ་པོ་མཐུ་ཆེན་དག །དཀྱིལ་འཁོར་ཆེན་པོའི་ནང་དུ་ནི། །ཀུན་ཀྱང་ཁོངས་སུ་ཆུད་པར་བྱ།།ལས་རྣམས་ཤིན་ཏུ་གྲུབ་བྱའི་ཕྱིར།།ཕྱག་རྒྱའི་དཀྱིལ་འཁོར་ས་བོན་དང་། །ཁ་དོག་ཁྱད་པར་གོ་རིམ་བཞིན། །ཞེས་པས་ཕྱག་རྡོར་གྱི་འཁོར་དུ་དབང་ཆེན་གྱི་དཀྱིལ་འཁོར་གྱི་ནང་དུ་མཱ་མ་ཁྲིའི་རྡོ་རྗེ་རྩེ་་་་་་་་་གསུམ། རྡོ་རྗེ་ལུ་གུ་རྒྱུད་ཀྱི་ལུ་གུ་རྒྱུད་དེ། རྡོ་རྗེ་ལྕགས་སྒྲོག ཁྲོ་ཟླ་གཙོ་བོའི་རྡོ་རྗེ་ལྕགས་ཀྱུ་ནག་པོ་རྡོ་རྗེ་རྩེ་མོའི་རྡོ་རྗེ་སྔོན་པོ་རྣམས། རང་རང་གི་ས་525

བོན་མིང་ཡིག་དང་པོའམ། ཡང་ན་རྒྱུ་གིས་མཚན་པ་བྲིའོ། །དེ་ནས་གཞན་ཡང་རྡོ་རྗེ་འཛིན།།ཆེན་པོ་གཙོར་བཤད་འདི་རྣམས་ཏེ།།ནམ་མཁའ་དྲི་མེད་རྡོ་རྗེ་འཁོར། །རྡོ་རྗེ་མཆེ་བ་དེས་པ་དང་། །རྣམ་པར་གྲགས་པ་སྐལ་ཆེན་དང་། །རྡོ་རྗེ་མགོན་པོ་མཆོག་འཛིན་དང་། །རྡོ་རྗེ་ཞི་བ་རྡོ་རྗེ་ཆེ། །རྡོ་རྗེ་མཐིང་ཁ་དེ་བཞིན་གཞན། །རྡོ་རྗེ་པདྨ་ཡངས་པའི་མིག །རྡོ་རྗེ་བཟང་པོ་རྡོ་རྗེ་ཉིད། །སྤྲོས་པ་མེད་པར་གནས་པ་དང་། །ནམ་མཁའ་མཐའ་ཡས་འགྲོ་བའོ། །དེ་རྣམས་དཀྱིལ་འཁོར་བཤད་པ་ནི། །དཀར་པོ་སེར་པོ་དམར་པོ་དང་། ནག་པོ་ཡིན་པར་ཡང་དག་བསྒྲགས། །དེ་ནས་གཞན་ཡ་ ང་ཕྱག་རྒྱའི་གཟུགས། །རྩེ་གསུམ་པ་དང་རྩེ་གཅིག་པ། །གཞན་ཡང་གཉིས་དང་གཉིས་མ་ཡིན། །ཕྲེང་བ་ལྟ་བུ་དེ་བཞིན་གཞན། །ཁ་དོག་བྱེ་བྲག་ལས་ཤེས་བྱ། །འདི་རྣམས་ཀུན་ཀྱང་མཐུ་ཆེན་ཏེ། །རྣམ་པར་རྒྱལ་དང་ལྡན་པའོ། །ཞེས་པས།ཕྱག་ན་རྡོ་རྗེའི་དཀྱིལ་འཁོར་གྱི་ལོགས་སུ་ནམ་མཁའ་དྲི་མེད་ཀྱི་ཕྱག་མཚན།ཕྱོགས་གཅིག་རྡོ་རྗེ་རྩེ་གསུམ་པ་དཀར་པོ། རྡོ་རྗེ་འཁོར་གྱི་ཕྱོགས་གཉིས་ཀ་རྡོ་རྗེ་རྩེ་གསུམ་པ་དཀར་སེར། དེ་བཞིན་དུ་ཐམས་ཅད་ཀྱི་རྡོ་རྗེ་ཕྲེང་བ་སྟེ།རྡོ་རྗེ་མཆེ་བ་དེས་པའི་ཕྱོགས་གཅིག་རྡོ་རྗེ་རྩེ་གཅིག་པ་སེར་པོ། རྣམ་པར་གྲགས་པ་སྐལ་ཆེན་གྱི་ཕྱོགས་གཉིས་ཀ་རྡོ་རྗེ་རྩེ་གཅིག་པ་སེར་དམར། རྡོ་རྗེ་མགོན་པོའི་རྡོ་རྗེ་ཐུ་ལུམ་དམར་པོ། རྡོ་རྗེ་ཞི་བའི་རྡོ་རྗེ་ཕྲེང་བ་ནག་པོ་དེ་བཞིན་དུ་ཐམས་ཅད་ཀྱི་རྡོ་རྗེ་ཕྲེང་བ་སྟེ། རྡོ་རྗེ་ཆེན་པོའི་ནག་པོ། རྡོ་རྗེ་མཐིང་ཁའི་ནག་པོ།རྡོ་རྗེ་པདྨ་ཡངས་པའི་མིག་གི་ནག་པོ།རྡོ་རྗེ་བཟང་པོའི་526

ནག་པོ། རྡོ་རྗེ་སྤྲོས་པ་མེད་པའི་གནས་པའི་ནག་པོ། ནམ་མཁའ་མཐའ་ཡས་འགྲོ་བའི་ནག་པོ། བཅུ་གཉིས་པོ་དེ་རྣམས་རིམ་པ་བཞིན་ཆུ་དང་། ས་དང་།མེ་དང་། རླུང་དང་། ཡང་ཆུ་དང་། ས་དང་། མེ་དང་། རླུང་དང་། ཡང་ཆུ་དང་། ས་དང་། མེ་དང་། རླུང་གི་དཀྱིལ་འཁོར་ལ་གནས་པའོ། །མི་གཡོ་མགོན་གྱི་དཀྱིལ་འཁོར་ནི། རླུང་དང་མེ་ཡི་ཡིན་པར་འདོད། །ང་ཡི་དྲུང་ནི་འོག་ལོགས་སུ། །བདེན་བྲལ་དུ་ནི་ཕྱོགས་ཆར་བྲི། །རང་གི་ས་བོན་མཚན་མར་ལྡན། །རལ་གྲི་ཕྱག་རྒྱ་ལེགས་པར་སྦྱར། །ཡང་ན་ཞགས་པ་བྱར་ཡང་རུང་། །བློ་ལྡན་དེ་ཡིས་བྲི་བར་བྱ། །ཞེས་ཏེ། གཙོ་བོའི་ལྷོ་ནུབ་ཏུ་རླུང་གི་དཀྱིལ་འཁོར་གྱི་སྟེང་དུ་མེའི་དཀྱིལ་འཁོར། དེའི་སྟེང་དུ་མི་གཡོ་བའི་ཕྱག་རྒྱ་རལ་གྲིའམ།ཞགས་པ་གང་རུང་ལ་ས་བོན་ཧཾ་གིས་མཚན་པ་བྲིའོ།།འཇིག་རྟེན་གསུམ་ལས་རྣམ་རྒྱལ་གྱི། །བྱེ་བྲག་ཏུ་ནི་རླུང་གི་དབུས། །རྡོ་རྗེ་ཅན་གྱི་མཚན་དང་ལྡན། །གཡས་སུ་དག་ལ་འདུག་པའོ། །ཞེས་པས། རླུང་མཚམས་སུ་རླུང་གི་དཀྱིལ་འཁོར་གྱི་སྟེང་དུ་མེའི་དཀྱིལ་འཁོར།དེའི་དཀྱིལ་འཁོར་དུ་ཡང་རླུང་གི་དཀྱིལ་འཁོར། དེའི་སྟེང་དུ་རྡོ་རྗེ་རྒྱུ་གིས་མཚན་པའོ། །དེ་ལ་་རེ་ཞིག་དཀྱིལ་འཁོར་ནི། །གསེར་གྱི་ཁ་དོག་གྲུ་བཞི་པ། །རྡོ་རྗེའི་མཚན་མས་མཚན་པ་སྟེ། །འདི་ནི་དཀྱིལ་འཁོར་དམ་པ་ཡིན། །དེ་ནས་གཞན་ཡང་ལྷ་མོའི་གཟུགས། །དེ་ཡི་དབུས་སུ་པདྨ་ཆེ། །ཐམས་ཅད་སེར་པོ་འབར་དང་བཅས། །དེར་ཡང་གཙུག་ཏོར་བཞག་པ་ནི། །ཆ་གསུམ་ལ་ནི་གནས་པར་བྱ །དབུ་མའི་ཆ་ནི་བོར་ནས་སུ། །དེར་ཡང་སྤྱན་ནི་བྲི་བར་བྱ། །རང་གི་འོད་527

འབར་དབུས་ན་གནས།
 །མདོར་ན་ས་བོན་ལྡན་པར་བྱ། །ཞེས་ཏེ། དབང་ལྡན་དུ་སའི་དཀྱིལ་འཁོར་སེར་པོ་རྡོ་རྗེས་མཚན་པའི་དབུས་སུ་པདྨ་ཆེན་པོ་འོད་ཟེར་འབར་བ་དང་བཅས་པ། དེའི་སྟེང་དུ་གཙུག་ཏོར་གྱི་གཟུགས།དེའི་སྨད་སུམ་གཉིས་བོར་བའི་མཚམས་སུ་ཡུམ་ནམ་མཁའི་སྤྱན་གྱི་ཕྱག་རྒྱ་གཙུག་ཏོར་ས་བོན་གི་གྱིས་མཚན་པ་བྲི་བར་བྱའོ། །ཡིད་བཞིན་ནོར་བུ་རྒྱལ་བས་གསུངས། དེ་ཡི་དཀྱིལ་འཁོར་བཤད་པ་ནི། །ཆུ་ཡི་ཡིན་ཏེ་ཐམས་ཅད་སྒོ། །ཤིན་ཏུ་་དྲི་མེད་རབ་ཏུ་ཞི། །རེ་བ་ཐམས་ཅད་རྫོགས་བྱེད་པའོ། །ཞེས་པས། ལྷོ་ཤར་དུ་ཆུའི་དཀྱིལ་འཁོར་གྱི་སྟེང་དུ་ཡིད་བཞིན་གྱི་ནོར་བུའི་མཚན་མ་བྲི་སྟེ། དེ་ལྟར་ཕྱག་རྒྱ་བརྒྱད་ཀྱིས་གཙོ་བོ་ལ་བསྐོར་བའོ། །དེ་ནས་དཀྱིལ་འཁོར་གཉིས་པའི་ནང་དུ་བྲི་བ་ནི། དེ་ནས་ཤཱཀྱ་སེངྒེ་ཡང་། །དེས་པས་དཀྱིལ་འཁོར་མཉན་པར་གྱིས། །དེར་ནི་དབང་ཆེན་ཞེས་བྱ་བ། །ཁ་དོག་སེར་པོས་ཉེ་བར་བརྒྱན། །ཀུན་ཏུ་གྲུ་བཞི་ལྷམ་པ་ལ། །དབུས་སུ་རྡོ་རྗེ་སྔ་མ་བཞིན། །དེ་ཡི་སྟེང་དུ་པདྨ་ནི། །ཀུན་ཏུ་ཁ་དོག་སེར་པོར་བཞག །དེ་སྟེང་ལྷུང་བཟེད་ཆེན་པོ་སྟེ། །རྡོ་རྗེས་མཚན་མ་འབར་བ་དང་། །ཡང་ན་ཆོས་གོས་འཁར་གསིལ་དག །གོ་རིམ་བཞིན་དུ་བཞག་པར་བྱ། །ཞེས་ཏེ། ཤར་ཕྱོགས་སུ་ཤར་སྒོའི་ནང་དུ་སའི་དཀྱིལ་འཁོར་གྲུ་བཞི་རྡོ་རྗེས་མཚན་པའི་སྟེང་དུ་་་་པདྨ་སེར་པོ། དེ་སྟེང་དུ་ལྷུང་བཟེད་དམ། ཆོས་གོས་སམ། འཁར་གསིལ་གང་རུང་ལ་རྡོ་རྗེས་མཚན་པ་བྲིའོ། །གཙུག་ཏོར་ལྔ་པོ་གང་བསྒྲགས་པ། །དེ་རྣམས་ཕྱག་རྒྱ་ཤེས་པར་བྱ། །གདུགས་དཀར་པོ་ཡི་གདུགས་སུ་བྱ། །རྒྱལ་པའི་528

གཙུག་ཏོར་བློ་ལྡན་གྱི། །མཚན་མ་རལ་གྲི་བཞག་པ་ནི། །འོད་ཟེར་རྣམས་ནི་འཕྲོ་བར་བྱ། །རྣམ་པར་རྒྱལ་བའི་འཁོར་ལོ་ཡིན། །རྣམ་པར་འཐོར་བའི་ལྕགས་ཀྱུར་འདོད། །གཟི་བརྗིད་ཕུང་པོའི་སྐལ་ཆེན་གྱི། །གཙུག་ཏོར་བཟང་པོ་ཡིན་པར་འདོད། །ཅེས་པས་ཤཱཀ་ཐུབ་ཀྱི་མཚན་མའི་གཡོན་དུ་གཙུག་ཏོར་གདུགས་དཀར་གྱི་གདུགས་དཀར་པོ། རྒྱལ་བའི་གཙུག་ཏོར་གྱི་རལ་གྲི་དམར་པོ། གཙུག་ཏོར་རྣམ་རྒྱལ་གྱི་འཁོར་ལོ་སེར་པོ། གཙུག་ཏོར་རྣམ་པར་་འཐོར་བའི་ལྕགས་ཀྱུ་དཀར་པོ། གཙུག་ཏོར་གཟི་བརྗིད་ཕུང་པོའི་གཙུག་ཏོར་དམར་པོའོ། །ཆེར་འབྱུང་བ་ཡི་རྡོ་རྗེ་ཡིན། །མངོན་པར་འབྱུང་བའི་པདྨར་འདོད།།དུང་ནི་མཐའ་ཡས་སྒྲ་དབྱངས་ཀྱི།།ཁ་དོག་བྱེ་བྲག་ལས་ཤེས་བྱ། །མཛོད་སྤུའི་ཡིད་བཞིན་ནོར་བུ་ཡིན། །སྤྱན་གྱི་ཡང་ནི་འདིར་ཉོན་ཅིག །གཙུག་ཏོར་ཐམས་ཅད་སེར་པོ་སྟེ། །རྡོ་རྗེ་མཚན་མས་མཚན་པར་བྱ། །ཤཱཀ་ཐུབ་ཀྱི་མཚན་མའི་གཡས་སུ་སའི་དཀྱིལ་འཁོར་སེར་པོའི་སྟེང་དུ་སངས་་་་་་རྒྱས་སྤྱན་མའི་གཙུག་ཏོར་སེར་པོ་རྡོ་རྗེས་མཚན་པ། དེའི་གཡས་སུ་ལྷ་མོ་མཛོད་སྤུའི་ཕྱག་རྒྱ་ཡིད་བཞིན་གྱི་ནོར་བུ་དཀར་པོ་སྟེ། ཆུའི་དཀྱིལ་འཁོར་ལ་གནས་པའོ། །དེའི་གཡས་སུ་ཆུའི་དཀྱིལ་འཁོར་ལ་རྡོ་རྗེ་ཆེར་འབྱུང་གི་རྡོ་རྗེ་དཀར་པོ། ས་དང་ཆུའི་དཀྱིལ་འཁོར་ལ་གཙུག་ཏོར་གྱེན་འབྱུང་གི་པདྨ་སེར་སྐྱ། སའི་དཀྱིལ་འཁོར་ལ་གཙུག་ཏོར་སྒྲ་དབྱངས་ཀྱི་དུང་སེར་པོའོ། །གཞན་གྱིས་མི་ཐུབ་པ་ཡི་ནི། །ལག་པ་ངོ་མཚར་པདྨ་ཅན། །གཞན་གྱིས་མི་ཐུབ་ཅེས་བྱ་བའི། །དབང་ཆེན་པདྨ་ནག་ལ་གནས། །གཙང་མར་གནས་པ་529

གང་བསྒྲགས་པ། །གཙང་མར་གཏོགས་པའི་སྤྱོད་ཡུལ་ཅན། །དེ་དག་གི་ནི་ཕྱག་རྒྱ་ཡི། །མཚན་ཉིད་དགོད་པ་དེས་པས་ཉོན། །སེམས་དཔའི་ལག་དང་དགེ་བའི་ལག །འཛུམ་པའི་ལག་ཀྱང་དེ་བཞིན་གཞན། །ལག་ན་མེ་ཏོག་ནམ་མཁའི་ལག །ཆོ་ག་རྒྱས་པར་བྲི་བར་བྱ། །ཞེས་པས་སའི་དཀྱིལ་འཁོར་གྱི་སྟེང་དུ་པདྨ་ནག་པོའི་སྟེང་དུ་ལྷ་མོ་གཞན་གྱིས་མི་ཐུབ་མའི་མཚན་མ་ཁུ་་་་་་ཚུར་བཅངས་པས་པདྨོ་བཟུང་བ་བྲི། གཙུག་ཏོར་ལྔའི་གཡོན་དུ་གནས་གཙང་གི་ལྷ་ལྔའི་ཕྱག་རྒྱ་ནི། དབང་ཕྱུག་གི་ཕྱག་རྒྱ་ལག་པ་གཡས་པ་འགྲམ་པར་བརྟེན་པ་ཡིན་མོད་ཀྱི། འདིར་ཐལ་མོ་གཡས་གྱེན་དུ་ལངས་པ་དང་།ཀུན་ཏུ་མེ་ཏོག་གི་མི་འཇིགས་པ་སྦྱིན་པའི་ཕྱག་རྒྱ་དང་། འོད་ཀྱི་ཕྲེང་བ་ཅན་གྱི་རྒོད་པའི་ལག་པ་སྟེ། ཁ་འགྲམ་ནས་འདྲེན་པ་ལྟར་བྱས་པ་དང་།ཡིད་མགྱོགས་ཀྱི་མེ་ཏོག་གི་ཕྱག་གྱ་་སྟེ། སྲི་ན་ལག་དང་མཐེ་བོང་འཕྲད་པ་དང་། སྒྲ་རྣམ་པར་སྒྲོག་པའི་ནམ་མཁའི་ལག་པ་སྟེ་ལག་པ་ནམ་མཁའ་ལ་བསྒྲེང་བ་བྲི། གཉེར་བའི་ལབ།་པ་་མེ་ཡིན་ཏེ། །དྲང་སྲོ་ང་རྣམས་དང་བཅས་པར་བྲི། །འོད་སྲུང་དང་ནི་གོ་ཏ་མ། །མཱརྐཎྜི་ཡ་མརྐ་ཏ། །ཝ་ཤིཥྛ་དང་ཡཾ་གི་ར། །མེ་ཡི་གནས་ཀྱི་ནང་ན་འཁོད། །རིག་བྱེད་ལག་པར་ནན་ཏན་དུ། །དེ་དག་གོ་རིམ་བཞིན་དུ་བྲི། །ཞེས་པས་མེ་མཚམས་སུ་མེའི་དཀྱིལ་འཁོར་གྱི་སྟེང་དུ་མེ་ལྷའི་ནི་མེ་འབུད་པའི་ཐབ་བཞིན་གྱི་ལག་པ་བྲི་ལ། གཞན་རྣམས་ཀྱི་ནི་མཐེ་བོང་སོར་མོའི་ཚིགས་སུ་འཇོག་པ་རིག་བྱེད་བཞིན་གྱི་ལག་པ་་་་་་་བྲིའོ། །གཤིན་རྗེའི་བེ་ཅོན་བྲི་བ་ནི། །རླུང་གི་དཀྱིལ་འཁོར་ནང་ན་འདུག །530

འཆི་བདག་གི་ནི་དྲིལ་བུ་ཡིན། །དུས་མཚན་ཕྱག་རྒྱ་བ་དན་ནོ། །དྲག་པོའི་ཆུང་མིའི་མདུང་རྩེ་གསུམ། །ཚངས་པའི་ཆུང་མའི་པདྨ་འདྲ། །གཞོན་ནུའི་ཆུང་མའི་མདུང་ཐུང་ཡིན། །ཁྱབ་འཇུག་ཆུང་མའི་འཁོར་ལོ་ཉིད། །གཤིན་རྗེའི་ཆུང་མའི་ཐོ་བར་ཤེས། །འཇིགས་བྱེད་ཆུང་མའི་མི་ཐོད་ཡིན། །དེ་དག་རླུང་གི་དཀྱིལ་འཁོར་གྱི། །ནང་དུ་ཆུད་པར་བྱ་བ་ཡིན། །བྱ་རོག་བྱ་རྒོད་དེ་བཞིན་ཁྱི། །ཝ་རྣམས་ཀྱིས་ཀྱང་ཡོངས་བསྐོར་བར། །ལས་རྣམས་འགྲུབ་པར་འདོད་པ་ཡིས། །ཇི་ལྟར་རིགས་པར་བྲི་བར་བྱ། །ཞེས་པས། ལྷོ་ཕྱོགས་སུ་གཤིན་རྗེའི་བེ་ཅོན། དེའི་འཁོར་འཆི་བདག་གི་དྲིལ་བུ། དུས་མཚན་མའི་བ་དན། ཨུ་མའི་མདུང་རྩེ་གསུམ། ཚངས་པའི་པདྨ། གཞོན་ནུ་མའི་མདུང་ཐུང་།ཁྱབ་འཇུག་མའི་འཁོར་ལོ། གཤིན་རྗེའི་ཆུང་མའི་ཐོ་བ། འཇིགས་བྱེད་མའི་ཐོད་པ། དེ་རྣམས་ཐམས་ཅད་རླུང་གི་དཀྱིལ་འཁོར་ནག་པོར་ཟླ་གམ་ལ་གནས་པ། མཐའ་མ་ནས་བྱ་རོག་དང་བྱ་རྒོད་དང་ཁྱི་དང་ཝ་རྣམས་ཀྱིས་བསྐོར་བ། ཐམས་ཅད་ཀྱང་ཁ་དོག་ནག་པོར་བྲི་སྟེ། འགྲེལ་བར་འབྱུང་བའི་དཀྱིལ་འཁོར་དངོས་སུ་མ་བཤད་པ་ལ།ལྷའི་ཁ་དོག་དང་མཐུན་པའི་འབྱུང་བའི་དཀྱིལ་འཁོར་བྱ་བར་བཤད་པའི་རིགས་པ་ལས་སོ། །བདེན་བྲལ་གྱི་ནི་རལ་གྲི་བྲི། །ཁྱབ་འཇུག་གི་ནི་འཁོར་ལོ་ཆེ། །སྐེམ་བྱེད་ཀྱི་ནི་མདུང་ཐུང་ཡིན། །ཞེས་པས། བདེན་བྲལ་མཚམས་སུ་བདེན་བྲལ་གྱི་རལ་གྲི་ནག་པོ།དེའི་གཡོན་ནུབ་ཕྱོགས་སུ་ཁྱབ་འཇུག་གི་འཁོར་ལོ་སེད་པོ། སྐེམ་བྱེད་ཀྱི་ནི་མདུང་ཐུང་དམར་པོའོ། །དགའ་བོ་ཉེར་དགའ་གཉིས་ཀྱི་སྤྲིན། གཉིས་མའི་531

གློག་དང་བཅས་པར་ཏེ། །གཟུགས་ནི་མདོག་སྔོ་ཆུ་དང་བཅས། །ཤཱཀྱ་སེངྒེའི་དཀྱིལ་འཁོར་གྱི། །སྒོ་ཡི་ཕྱོགས་ནི་གཉིས་སུ་དགོད། །ཅེས་པས་ནུབ་སྒོའི་གཡས་གཡོན་དུ་གློག་དང་བཅས་པའི་སྤྲིན་སྔོན་པོ་ཆུ་དང་བཅས་པ་བྲིའོ། །བདེ་བྱེད་ཀྱི་ནི་མདུང་རྩེ་གསུམ། །དཀའ་བཟློག་རྩེ་གསུམ་གདེངས་པར་བཤད། །བུམ་པ་དཀར་པོ་པདྨར་བཅས། །ཟླ་བའི་ཕྱག་རྒྱ་ཡིན་པར་དྲན། །ཉི་མའི་དབང་ཆེན་དཀྱིལ་འཁོར་ལ། །གནས་པའི་ཤིང་རྟ་ཡིན་ཞེས་བྱ། །རྒྱལ་དང་རྣམ་པར་རྒྱལ་བ་ཡི། །དབང་ཆེན་མཚན་མའི་གཞུ་ཅན་ནོ། །རླུང་གི་ཕྱོགས་སུ་རླུང་རྣམས་ཀྱི། །བ་དན་ཕྱག་རྒྱ་བྲི་བར་བྱ། །དབྱངས་ཅན་གྱི་ནི་པི་ཝང་ཡིན། །ཆུ་ནི་ཞགས་པ་འཛིན་པར་བྲི། །བདག་ཉིད་ཆེན་པོ་དེ་དཀྱིལ་འཁོར། །ཆུ་ཡི་ཡིན་པར་ཤེས་པར་བྱ། །ས་བོན་རྣམས་ཀྱིས་བཏབ་པ་དང་། །མཚན་མ་རྣམས་ཀྱིས་མཚན་པར་བྱའོ། །ཞེས་པས། ནུབ་སྒོའི་བྱང་ངོས་སུ།དྲག་པོའི་མདུང་རྩེ་གསུམ། དཀའ་བཟློག་གི་རྩེ་གསུམ་གདེངས་པ། དཀྱིལ་འཁོར་དཀར་ཟླུམ་བུམ་པས་མཚན་པ་ལ་ཟླ་བའི་ཕྱག་རྒྱ་པདྨ། བྱང་དུ་སའི་དཀྱིལ་འཁོར་གྲུ་བཞི་སེར་པོ་ལ་གནས་པའི་ཉི་མའི་ཕྱག་རྒྱ་ཤིང་རྟ། དེའི་གཡས་སུ་སའི་དཀྱིལ་འཁོར་གྲུ་བཞི་སེར་པོའི་སྟེང་དུ་ཉི་མའི་ཆུང་མ་རྒྱལ་མ་དང་རྣམ་པར་རྒྱལ་མའི་ཕྱག་མཚན་གཞུ། འདིར་བྱང་དུ་དབང་པོའི་མཚན་མ་གཅིག་ཐོབ་པ་འདྲ་སྟེ། རྩ་འགྲེལ་གཉིས་ཀ་ལ་མི་སྣང་ངོ་། །རླུང་མཚམས་སུ་རླུང་གི་དཀྱིལ་འཁོར་ནག་པོ་བ་དན་གྱིས་མཚན་པ་ལ་རླུང་ལྷ་་་་གཙོ་འཁོར་རྣམས་ཀྱི་བ་དན།དེའི་གཡས་ནུབ་ངོས་སུ་དབྱངས་ཅན་མའི་པི་532

ཝང་། ཆུའི་དཀྱིལ་འཁོར་དཀར་ཟླུམ་ལ་ཆུ་ལྷའི་ཞགས་པ། ཡང་ན་སྐུའི་དཀྱིལ་འཁོར་དུ་བཤད་པའི་རིགས་པས་བྱང་གི་ཤར་དུ་བྲིའོ། །མཚན་མ་ལ་གདན་འབྱུང་བའི་དཀྱིལ་འཁོར་གྱི་གདན་ཡོངས་སུ་མ་བཤད་པ་རྣམས་་་་་་་ལྷའི་ཁ་དོག་དང་མཐུན་པའི་གདན་འབྱུང་བའི་དཀྱིལ་འཁོར་བྱ་བར་་་་་་་་་་བཤད་དོ། །དེ་ནས་སྒོ་ཕྱི་མའི་ནང་དུ། གཞན་ཡང་མཆོག་སྦྱིན་རྡོ་རྗེ་ཡི། །དཀྱིལ་འཁོར་ནན་ཏན་ཉན་པར་གྱིས། །ཀུན་ཏུ་གྲུ་བཞི་ལྷམ་པ་ལ། །རྡོ་རྗེ་མཚན་མས་མཚན་པ་སྟེ། །དེ་ཡི་དབུས་སུ་བྱ་བ་ནི། །དཀྱིལ་འཁོར་མེ་ལས་འབྱུང་བའོ། །དེ་དབུས་ཕྱག་རྒྱ་བཞག་པ་ནི། །ཨུཏྤལ་ཞེས་བྱ་གཟུགས་བཟང་བ། །འཇམ་དབྱངས་བློ་དང་ལྡན་པ་ཡིས། །རང་གི་སྔགས་ཀྱིས་གཟི་བསྐྱེད་པའོ། །དེ་ཡི་གནས་ནི་ཆོ་ག་བཞིན། །རང་གི་ས་བོན་ཉིད་ཀྱིས་བཏབ། །མཐའ་མ་ཁོ་ར་ཁོར་ཡུག་ཏུ། །ཨུཏྤལ་རྣམས་ཀྱིས་ཁེབས་པར་བྱ། །དེ་ཡི་དབུས་སུ་བྲི་བ་ནི། །དཔའ་བོ་འདི་རྣམས་གོ་རིམ་བཞིན།།དེ་ལ་དྲ་བ་ཅན་གྱི་འོད་ཀྱི་ཕྱག་རྒྱ་ནི། ལྕགས་ཀྱུའོ། །གཞོན་ནུ་རིན་ཆེན་ཅོད་པན་གྱི་ནི་རིན་པོ་ཆེ། །གཞོན་ནུ་དྲི་མེད་འོད་ཀྱི་ནི་ཨུཏྤལ་ཁ་མ་བྱེ་བའོ། །འཇམ་དབྱངས་བློ་དང་ལྡན་པ་ཡིས། །མངག་གཞུག་མར་ནི་རབ་གྲགས་པ། །དེ་རྣམས་ཀྱི་ནི་འཇིགས་མེད་པར། །ཇི་ལྟར་རིགས་པས་ཤེས་བྱ་བ། །སྤ་ཅན་གྱི་ནི་ཕྱག་རྒྱ་ནི། །རལ་གྲི་ཡིན་པར་ཤེས་པར་བྱ། །ཉེ་སྐྲ་ཅན་གྱི་མདུང་རྩེ་གསུམ། །སྣ་ཚོགས་མ་ཡི་དབྱུག་པར་བཤད། །ནོར་ལྡན་མའི་ནི་རྒྱལ་མཚན་གསུངས། །འགུགས་མ་ཡི་ནི་ལྕགས་ཀྱུ་ཡིན། །དེ་དག་ཐམས་ཅད་ཨུཏྤ་ལའི། །མཚན་མ་533

དག་གིས་མཚན་པར་བྱ། །ཡིད་བཞིན་ནོར་བུ་ཞེས་བྱ་བ། །ཇི་སྐད་གསུངས་པའི་ཕྱག་བརྙན་མ། །དེ་དག་ཕྱག་རྒྱ་ཁཾ་ག་རི། །ལྷོ་ཡི་ཕྱོགས་སུ་ནན་ཏན་དུ། །སྒྲིབ་པ་རྣམ་སེལ་བརྩོན་འགྲུས་ཆེའི། །ཕྱག་རྒྱ་ལེགས་པར་བྲི་བ་ནི། །ཡིད་བཞིན་ནོར་བུ་ཞེས་བྱ་བ། །མེ་ཡི་དཀྱིལ་འཁོར་ན་འདུག་པ། །འཁོར་དང་བཅས་པ་གོ་རིམ་བཞིན། །འཁོར་རྣམས་ཀྱི་ནི་རྒྱས་བར་རུ། །ཕྱག་རྒྱ་འདི་རྣམས་ཤེས་པར་བྱ། །ཞེས་པས་དཀྱིལ་འཁོར་གསུམ་པའི་ཤར་སྒོའི་ནང་དུ་སའི་དཀྱིལ་འཁོར་གྲུ་བཞི་སེར་པོ་རྡོ་རྗེས་མཚན་པའི་སྟེང་དུ་མེའི་དཀྱིལ་་་་་འཁོར་གྲུ་གསུམ།དེའི་དབུས་སུ་ཨུཏྤལ་སྔོན་པོ།དེའི་སྟེང་དུ་འཇམ་དབྱངས་ཀྱི་སྔགས་ཀྱི་ས་བོན་མེ་གྱིས་མཚན་པ། སའི་དཀྱིལ་འཁོར་ལ་ཨ།མེའི་དཀྱིལ་འཁོར་ལ་རས་མཚན་པ། འཁོར་ཡུག་ཏུ་ཨུཏྤ་ལས་བསྐོར་བའོ། །དེའི་གཡས་སུ་དྲ་བ་ཅན་གྱི་འོད་ཀྱི་ལྕགས་ཀྱུ། གཞོན་ནུ་རིན་ཆེན་ཅོད་པན་གྱི་རིན་པོ་ཆེ། གཞོན་ནུ་དྲི་མེད་ཀྱི་ཨུཏྤལ་ཁ་མ་བྱེ་བ་བྲིའོ། །འཇམ་དབྱངས་ཀྱི་གཡོན་ལྷོ་ངོས་སུ་འཇམ་དབྱངས་ཀྱི་མངག་གཞུག་མ་སྤ་ཅན་གྱི་རལ་གྲི། ཉེ་བའི་སྐྲ་ཅན་གྱི་མདུང་ཐུང་། སྣ་ཚོགས་མའི་དབྱུག་པ། ནོར་ལྡན་མ་ཡི་རྒྱལ་མཚན།འགུགས་མའི་ལྕགས་ཀྱུ་སྟེ། མཚན་མ་དེ་ཐམས་ཅད་ལ་ཨུཏྤ་ལས་མཚན་པའོ། །ཕྱག་བརྙན་མ་ལྔའི་ཕྱག་རྒྱ་ཁཾ་ག་རི་ཞེས་བྱ་བ་གྲི་གུག་འདྲ་བ་ལྔ་བྲིའོ། །ལྷོ་ཕྱོགས་སུ་མེའི་དཀྱིལ་འཁོར་དམར་པོ་གྲུ་གསུམ་གྱི་སྟེང་དུ་པདྨ་དམར་པོའི་སྟེང་དུ་སྒྲིབ་སེལ་གྱི་ཡིད་བཞིན་གྱི་ནོར་བུའོ། །དེའི་འཁོར་དུ་བྱང་སེམས་ངོ་མཚར་ཅན་གྱི་བུམ་པའི་སྟེང་དུ་རྡོ་རྗེ་རྩེ་གཅིག་པ། མི་534

འཇིགས་པ་སྦྱིན་པ་ཡི་ནི་མི་འཇིགས་པ་སྦྱིན་པའི་ཚུལ་ཅན་གྱི་ལག་མགོ་བྲི།ངན་སོང་ཐམས་ཅད་སྤོང་པའི་ལག་པ་གཡས་གྱེན་དུ་འདྲེན་པ།སྐྱོབ་སེམས་བློ་གྲོས་ཀྱི་སྙིང་རྗེའི་ལག་པ་བྲང་དུ་བཞག་པ། ཞེས་པ་ལག་པ་འབའ་ཞིག་གཉིས་སུ་བཞག་པ་དང་འདྲ་བ་བྲི། བྱམས་པ་སྔོན་འབྱུང་གི་ལག་པས་མེ་ཏོག་འཛིན་པ། བློ་ཅན་སྙིང་རྗེས་གདུང་པའི་གུང་མོ་ནང་དུ་བཀུག་པས་མེ་ཏོག་འཛིན་པ། གདུང་བ་ཞི་བྱེད་ཀྱི་མཆོག་སྦྱིན་གྱི་ཕྱག་རྒྱ་ལས་ཆུ་སྦྱིན་འཛག་པ། བློ་གྲོས་བསམ་གྱིས་མི་ཁྱབ་པའི་ལག་པ་ནོར་བུ་ཐོགས་པ། དེ་ཐམས་ཅད་མེའི་དཀྱིལ་འཁོར་གྱི་སྟེང་དུ་པདྨའི་སྟེང་དུ་བཞི་བཞི་གཡས་་་་་་གཡོན་དུ་བྲིའོ། །བྱང་དུ་སའི་དཀྱིལ་འཁོར་གྲུ་བཞི་སེར་པོའི་སྟེང་དུ་རིན་ཆེན་སྣ་བཞིའི་པདྨའི་སྟན་ལ་པདྨ་ཆེན་པོ་འབར་བ། ཁ་དོག་དཀར་སེར་དམར་སྔོ་ལྗང་དཀར་སེར་དང་དུད་ཁ་དང་སྔོ་དམར་ཏེ། འདབ་མ་བརྒྱད་དང་ལྡན་པའི་སྟེང་དུ་བ་དན་ཆེན་པོ་རྩེ་མོ་ལ་རིན་པོ་ཆེ་གནས་པ། རིན་ཆེན་འབྱུང་གནས་ཀྱི་ཕྱག་རྒྱ་ནི། རིན་པོ་ཆེའི་སྟེང་ན་རྡོ་རྗེ་ཕྱོགས་གཅིག་རྡོ་རྗེ་རྩེ་གསུམ་པ།ཕྱག་ན་རིན་ཆེན་གྱི་རིན་པོ་ཆེའི་སྟེང་ན་ཕྱོགས་གཅིག་རྡོ་རྗེ་རྩེ་ལྔ་བ། ས་འཛིན་གྱི་རིན་པོ་ཆེའི་སྟེང་ན་ཡ་ཐོག་མ་ཐོག་གཉིས་ན་རྡོ་རྗེ་རྩེ་མོ་ཡོད་པའི་རྡོ་རྗེ་ཁ་གཉིས་པ། བསམ་པ་བརྟན་པའི་རིན་པོ་ཆེའི་སྟེང་ན།རྡོ་རྗེ་རྒྱ་གྲམ། ཕྱག་རྒྱ་དེ་ཐམས་ཅད་སའི་དཀྱིལ་འཁོར་གྱི་ནང་དུ་ཆུད་པར་བྱ་ཞིང་།འཁོར་ལྔ་པོ་གཡས་གཡོན་དུ་དགོད་དོ།།ནུབ་ཕྱོགས་སུ་ནམ་མཁའི་སྙིང་པོའི་ཕྱག་རྒྱ་ནི།ཆུ་ཡི་དཀྱིལ་འཁོར་ཡིད་འོང་བར།།པདྨ་དཀར་པོ་སྟན་535

ཆེན་ལ། །དེ་དབུས་རལ་གྲི་བཞག་པ་ནི། །སོ་ནི་ཤིན་ཏུ་རྣོ་བའི་མཆོག །རང་གི་ས་བོན་རྣམས་ཀྱིས་བཏབ། །མཁས་པས་དེར་ནི་གཞག་པར་བྱ། །དེ་ཡི་འཁོར་རྣམས་བྲི་བ་ནི།།ཕྱག་རྒྱའི་གཟུགས་རྣམས་གོ་རིམ་བཞིན།།དེ་ལ་ནམ་མཁའ་དྲི་མེད་ཀྱི་ཕྱག་རྒྱ་ནི། རླུང་གི་དཀྱིལ་འཁོར་གྱི་དབུས་སུ་འཁོར་ལོ་མཚན་དང་བཅས་པའོ། །ནམ་མཁའ་བློ་གྲོས་ཀྱི་ཕྱག་རྒྱ་ནི་རླུང་གི་དཀྱིལ་འཁོར་གྱི་དབུས་སུ་དུང་ངོ་།།རྣམ་པར་དག་པའི་བློ་གྲོས་ཀྱི་ཕྱག་རྒྱ་ནི།པདྨ་དཀར་པོ་རླུང་གི་དབུས་ན་འདུག་པའོ། །སྤྱོད་པའི་བློ་གྲོས་ཀྱི་ཕྱག་རྒྱ་ནི།རླུང་གི་དཀྱིལ་འཁོར་གྱི་དབུས་ན་དུང་གི་སྟེང་ན་ཨུཏྤལ་བཞག་པའོ། །བློ་བརྟན་གྱི་ཕྱག་རྒྱ་ཡང་རླུང་གི་དཀྱིལ་འཁོར་གྱི་དབུས་ན་རྡོ་རྗེ་པདྨའི་སྟེང་དུ་འདུག་པའོ། །ཞེས་ཏེ། ནུབ་ཕྱོགས་སུ་ཆུའི་དཀྱིལ་འཁོར་དཀར་སྐུམ་ཡིད་དུ་འོང་བའི་སྟེང་དུ་པདྨ་དཀར་པོའི་གདན་ལ་རལ་གྲི་སོ་ཤིན་ཏུ་རྣོ་བ་རང་གི་ས་བོན་ཡི་གེ་ཨཱི་ཡིས་མཚན་པའོ། །དེའི་འཁོར་དུ་ནམ་མཁའ་དྲི་མེད་ཀྱི་རླུང་གི་དཀྱིལ་འཁོར་ནག་པོའི་སྟེང་དུ་འཁོར་ལོའི་མཚན་མ།ནམ་མཁའ་བློ་གྲོས་ཀྱི་རླུང་གི་དཀྱིལ་འཁོར་གྱི་དབུས་ན་དུང་།རྣམ་དག་བློ་གྲོས་ཀྱི་རླུང་གི་དཀྱིལ་འཁོར་གྱི་དབུས་ན་པདྨ་དཀར་པོ། སྤྱོད་པའི་བློ་གྲོས་ཀྱི་རླུང་གི་དཀྱིལ་འཁོར་གྱི་དབུས་ན་དུང་གི་སྟེང་ན་པདྨ་དཀར་པོ་བཞག་པ། བློ་བརྟན་གྱི་རླུང་གི་དཀྱིལ་འཁོ་ར་གྱི་དབུས་ན་པདྨའི་སྟེང་ན་རྡོ་རྗེས་མཚན་པ་བྲིའོ། །དེ་ལྟར་སྐུ་གསུང་ཐུགས་ཀྱི་དཀྱིལ་འཁོར་གསུམ་ནི། སློབ་དཔོན་སངས་རྒྱས་གསང་བའི་བསྡུས་དོན་དང་ཚིག་དོན་གྱི་འགྲེལ་པ་གཉིས་དང་536

མཐུན་པར་བཀོད་པའོ། །རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ཕྱི་མ་ནས་བྱུང་བ་སངས་རྒྱས་མེད་པའི་འཇིག་རྟེན་པའི་ཁམས་སུ་་་་་་་་སངས་རྒྱས་འབྱུང་བའི་སྟོན་པ་ཞེས་བྱ་བའི་དཀྱིལ་འཁོར་ནི། དཀྱིལ་འཁོར་སྒོ་སྦྲག་སྟེ། ཀུན་ཏུ་གྲུ་བཞི་ལྷམ་པ་ལ། །སྒོ་བཞི་རྟ་བབས་དང་ཡང་བཅས། །སྒོ་ཁྱུད་རབ་འབྱམས་རྒྱ་ཆེན་ལྡན། །རྣམ་པར་དག་པ་སེམས་ཀྱིས་བྲིས། །ཞེས་པས། ཕྱི་གྲུ་བཞི་སྒོ་བཞི་རྟ་བབས་དང་བཅས་པ་སྤྱི་དང་མཐུན་པར་བྲི།དེའི་ནང་དུ། གྲུ་བཞི་པ་ལ་སྒོ་བཞི་པ། །ནུབ་ཀྱི་སྒོ་ནི་དབྱེ་བར་བྱ། །ཞེས་པས། གྲུ་བཞི་པ་ལ་སྒོ་བཞི་པ་ནུབ་ཀྱི་སྒོ་བྱེ་བ་བྲིའོ། །ཕྱོགས་ཚོན་ཤར་དམར་ལྷོ་སེར་ནུབ་ལྗང་བྱང་ནག་དབུས་དཀར་པོ། ཇིག་པ་ཕྱི་ནས་དཀར་པོ་དམར་པོ་སེར་པོ་ལྗང་ཁུ་ནག་པོའོ། །དེའི་དབུས་སུ་པདྨ་དཀར་པོ་འདབ་མ་བརྒྱད་པའི་ལྟེ་བར། རྣམ་སྣང་གསེར་མདོག ཕྱག་གཉིས་མཉམ་བཞག་གི་ཕྱག་རྒྱ་མཛད་པ། འབར་བ་དང་བཅས་པའི་ཐོར་ཚུགས་ཀྱི་དབུ་རྒྱན་ཅན། དར་ར་མ་རས་ཀྱི་སྨད་གཡོགས་དང་དར་ལའི་སྟོད་གཡོགས་མནབས་པ། གསེར་མདོག་དང་འདྲ་བའི་འོད་ཟེར་གྱི་ཕྲེང་བ་འཁྲིགས་པ།མཚན་དང་དཔེ་བྱད་དང་ལྡན་པ། ཞལ་ནུབ་ཏུ་བསྟན་པ་རྡོ་རྗེ་སྐྱིལ་ཀྲུང་གིས་བཞུགས་པ་བྲིའོ། །དེའི་རྒྱབ་ཤར་སྒོའི་ནང་དུ་པདྨ་དཀར་པོའི་སྟེང་དུ་ཆོས་སྐུའི་ངོ་བོ་ཆོས་་་་་་་འབྱུང་གྲུ་གསུམ་དཀར་པོ། མཐའ་ནས་འོད་ཟེར་དཀར་པོས་བསྐོར་བ། གྲ་གཉིས་ནས་འོད་ཟེར་གཉིས་འབྱུང་བ་བྲི། །དེའི་གཡོན་ལྷོ་ངོས་སུ་ཆོས་ཀྱི་འཁོར་ལོའི་ཕྱག་རྒྱ་བྲི། དེའི་འོག་ཏུ་ཤཱཀྱ་ཐུབ་པ་གསེར་མདོག་མཚན་སུམ་537

ཅུ་རྩ་གཉིས་ཀྱིས་བརྒྱན་པ། ན་བཟའ་ངུར་སྨྲིག་མནབས་པ། ཆོས་འཆད་ཀྱི་ཕྱག་རྒྱ་ཅན། པདྨ་དཀར་པོའི་གདན་ལ་བཞུགས་པའོ། །ཆོས་འབྱུང་གི་གཡས་བྱང་ངོས་སུ་ཡུམ་ནམ་མཁའི་སྤྱན་སེར་མོ་ན་བཟའ་དཀར་པོ་མནབས་པ། ཏིང་ངེ་འཛིན་དུ་གནས་པའི་ཕྱག་ན་གཙུག་ཏོར་འཛིན་པའོ། །དེའི་འོག་ལོགས་སམ་བྱང་ངོས་སུ་རྡོ་རྗེ་དམ་པ་སྦྱིན་པ་གུར་གུམ་ལྟ་བུའི་་་་་་མདོག་ཅན། སྤྱི་བོ་ཟུར་ཕུད་ལྔ་དང་ལྡན་པ་གཞོན་ནུའི་གཟུགས་ཅན།ཨུཏྤལ་སྔོན་པོ་རྡོ་རྗེས་མཚན་པ་གཡོན་ན་འཛིན་པ།པདྨ་དཀར་པོའི་གདན་ལ་བཞུགས་པ། བཞིན་འཛུམ་པ་དང་ལྡན་པ་འོད་བཟང་པོ་ཀུན་ཏུ་འཁོར་བ་དང་ལྡན་པ་ལག་པ་གཡས་མཆོག་སྦྱིན་གྱི་ཕྱག་རྒྱའོ། །ཆོས་འབྱུང་གི་གཡས་ལོགས་ཏེ། ལྷོ་ཕྱོགས་མེ་མཚམས་དང་ཉེ་བར་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཕྱག་རྒྱ་ཡིད་བཞིན་གྱི་ནོར་བུའི་རྒྱལ་་་་་་་་་མཚན་འཛིན་པ་བྲི། །དེའི་འོག་ཏུ་ཀུན་ཏུ་བཟང་པོ་སེར་པོ་ཕྱག་གཡས་རལ་གྲི། གཡོན་རིན་པོ་ཆེའི་རྒྱལ་མཚན་ཐོགས་པ། ཀུན་བཟང་གི་པདྨ་ཐུགས་ཀུར་ཁ་འབྱེད་པའོ། །བྱང་དུ་འཕགས་པ་མི་གཡོ་བ་ཕྱག་གཡས་རལ་གྲི།གཡོན་ན་ཞགས་པ་ཐོགས་པ། །ཟུར་ཕུད་གཡོན་ན་འཆང་བ། མིག་གཅིག་ཡོ་བ། རྒྱན་གྱིས་བརྒྱན་ཅིང་། རང་གི་འོད་ཀྱི་ནང་ན་གནས་པ། བྲག་གམ་ཕ་བོང་གི་སྟེང་ན་ཁྲོ་བ་དང་བཅས་པས་གཡོན་བརྐྱང་གིས་བཞེངས་ནས་་་་་་་་་བཞུགས་པ། བཞིན་ཁྲོ་གཉེར་དང་བཅས་ནས་བྱིས་པའི་གཟུགས་ཅན་འཁྲང་བག་དང་ལྡན་པའོ། །ལྷོ་ཕྱོགས་སུ་རྡོ་རྗེ་འཛིན་པ་ནམ་མཁའ་དྲི་མེད་538 ་

དཀར་པོ། ཕྱག་གཡས་ན་ཕྱོགས་གཅིག་རྡོ་རྗེ་རྩེ་གསུམ་པ་རྡོ་རྗེ་འཁོར་ལོ་དཀར་སེར།ཕྱོགས་གཉིས་ནས་རྡོ་རྗེ་རྩེ་གསུམ་པ།རྡོ་རྗེ་མཆེ་བ་དེས་པ་སེར་པོ། ཕྱོགས་གཅིག་རྡོ་རྗེ་རྩེ་གཅིག་པ། རྣམ་པར་གྲགས་པ་སྐལ་ཆེན་སེར་དམར། ཕྱོགས་གཉིས་ནས་རྡོ་རྗེ་རྩེ་གཅིག་པ། རྡོ་རྗེ་མགོན་པོ་དམར་པོ། རྡོ་རྗེ་ཐོ་ལུམ་འཛིན་པ། རྡོ་རྗེ་ཞི་བ། རྡོ་རྗེ་ཆེན་པོ། རྡོ་རྗེ་མཐིང་ག རྡོ་རྗེ་པདྨ་ཡངས་པའི་མིག རྡོ་རྗེ་བཟང་པོ། རྡོ་རྗེ་སྤྲོས་པ་མེད་པར་གནས་པ། ནམ་མཁའ་མཐའ་ཡས་འགྲོ་བ་སྟེ། བདུན་པོ་སྐུ་མདོག་ནག་པོ། ཕྱག་གཉིས་ཀྱིས་རྡོ་རྗེ་ཕྲེང་བ་འཛིན་པའོ། །ཕྱིའི་དཀྱིལ་འཁོར་གྱི་ཤར་དུ་ཕོ་ཉ་ལྔ། ཕྱག་གཡས་ན་ཞགས་པ། ཤར་ལྷོར་ཕོ་ཉ་ལྔ་གཡས་ན་ལྕགས་ཀྱུ། ལྷོ་རུ་བྲན་མོ་ལྔ་ཕྱག་གཡས་ན་རལ་གྲི། བྱང་དུ་བྲན་མོ་ལྔ་གཡས་ན་ཁཾ་ག་རི་དང་གཡོན་ན་རྡོ་རྗེའི་ཁབ་བསྣམས་པ། དམིགས་བསལ་མེད་པ་རྣམས་ཀྱི་ཕྱག་གཡོན་དཀུར་བརྟེན། སྐུ་མདོག་ཕྱོགས་མདོག གདན་པདྨ་ལ་སེམསགོ་སྐྱིལ་གྱིས་བཞུགས་པའོ། །དེ་ཡང་། སངས་རྒྱས་རྣམས་ཀྱི་སྐུ་གཟུགས་སམ། །ཕྱག་རྒྱ་མཁས་པས་བྲི་བར་བྱ། །ཞེས་བཤད་པས། སྐུ་གཟུགས་སམ་ཕྱག་རྒྱ་གང་བྲིས་ཀྱང་ཆོག་གོ། །རྩ་བའི་རྒྱུད་ཀྱི་འགྲེལ་པ་ལ་བརྟེན་ནས་བཀོད་པ་སྟེ། རྣམ་སྣང་མངོན་བྱང་གི་དཀྱིལ་འཁོར་རོ།།སྐུའི་རིགས་ཀྱི་ཁྲོ་བོ་གཤིན་རྗེ་གཤེད་ཁྲོ་བོ་རྣམ་པར་རྒྱལ་བའི་རྒྱུད་་་་ལས་བྱུང་བའི་དཀྱིལ་འཁོར་ལ། གྲུ་བཞི་པོར་ནི་ཐིག་གདབ་བོ། །རིམ་པ་གཅིག་པ་མཛེས་པ་ལ། །སྒོ་བཞི་དག་གིས་མཛེས་པར་བྱ།།ལྷོ་ཕྱོགས་ཀྱི་ནི་སྒོ་539

ཕྱེ་ལ། །ལྷག་མ་རྣམས་ནི་སྤྱད་པར་བྱ། །ཞེས་པས། དཀྱིལ་འཁོར་སྒོ་རྐྱང་གྲུ་བཞི་སྒོ་བཞི་རྟ་བབས་ཀྱང་དོན་གྱིརྨེ་ཐོབ་པས། རྟ་བབས་དང་བཅས་པའི་དབུས་སུ་སྒོ་ཚད་གཅིག་པའི་པདྨ། དེའི་ལྟེ་བར་ཡི་དྭགས་ཏེ། རོ། སྒོ་བཞིར་རོ་བཞི། གྲ་བཞིར་བེ་ཅོན་བཞི།སྒོའི་ནང་གི་སྣམ་བུའི་ཕྱོགས་ཐམས་ཅད་དུ་མི་རོ་མགོ་མེད་དང་། མགོ་ཡོད་རྐང་བ་དང་། ལག་པ་དང་། མགོ་བོ་དང་།དཔུང་པ་དང་། ལག་མགོ་དང་། ཐོད་པ་དང་། རྐང་རུས་དང་། མི་ལྤགས་རློན་པ་རྣམས་སྤེལ་ལ་བྲི། དེའི་དབུས་སུ་གཤིན་རྗེ་གཤེད་ནག་པོ་ཞལ་དྲུག་པ། གཡས་ཞལ་བཞད་པ། གཡོན་ཞལ་ཞི་བ། རྩ་ཞལ་འཇིགས་ཤིང་བགྲད་པ།ཞལ་གཅིག་གདངས་པ། གཅིག་ལྗགས་འདྲིལ་བ། གཅིག་མཆེ་བ་གཅིགས་པ། ཞལ་རེ་རེའང་གསུམ་གསུམ་སེར་ལ་ཟླུམ་པ། སྨིན་མ་ཁམ་པ། སྐྲ་ཁམ་པ་རབ་ཏུ་འཁྲུགས་པ། ཕྱག་བཅུ་གཉིས་པའི་གཡས་དྲུག་ན་མདུང་རྩེ་གསུམ་དང་། རལ་གྲི་དང་། དབྱུག་པ་དང་། དགྲ་སྟ་དང་། མཆོག་སྦྱིན་གྱི་ཕྱག་རྒྱ་དང་། ལྕགས་ཀྱུ་བསྣམས་པ། གཡོན་དྲུག་ན་ཐོད་པ་དང་།མདུང་ཐུང་དང་།མདའ་བོ་ཆེ་དང་། སྡིགས་མཛུབ་དང་། ཞགས་པ་དང་། དབྱུག་ཐོ་བསྣམས་པ། དབུ་ལ་མི་མགོ་སྐམ་པོ་ལྔ་ལྔ་དང་། མི་མགོ་རློན་པ་དང་རྒྱུ་མ་ལ་སོགས་པའི་དོ་ཤལ་ལྡན་པ། གསུས་ཁྱིམ་ཆེ་ཞིང་སྟག་པགས་ཀྱི་ཤམ་ཐབས་བསྣམས་པ།ཡི་དྭགས་ཀྱི་སྟེང་ན་ཞབས་དྲུག་གིས་སྟང་སྟབས་མཛད་ནས་བཞུགས་པ་སྟེ་ཡི་དྭགས་པལ་མོ་ཆེའི་དཀྱིལ་འཁོར་རོ།།ཡང་དཀྱིལ་འཁོར་སྔ་མ་ལྟ་བུ་ལ་རོ་རྣམས་ཀྱང་སྔར་བཞིན་བྲིས་ནས། བེ་ཅོན་གྱི་རྩེ་མོར་མི་མགོས་མཚན་པ་540

དགུ། དབུས་དང་ཕྱོགས་བཞི་མཚམས་བཞིར་བཞག་པ་ནི། མི་རོ་དམར་པོ་ཞེས་བྱ་བའི་དཀྱིལ་འཁོར་རོ། །གཞན་དེ་དང་འདྲ་བ་ལ།དཀྱིལ་འཁོར་དུ་རོ་མགོ་མེད་ཀྱི་སྟེང་དུ་བེ་ཅོན་གྱི་ཕྱག་རྒྱ། ཕྱོགས་དང་མཚམས་བརྒྱད་དུ་ཐོད་པ་མི་ཁྲག་གིས་གང་བ་བརྒྱད་བཞག་པ་ནི། ཐོད་པ་མང་པོའི་དཀྱིལ་འཁོར་རོ། །ཡང་དཀྱིལ་འཁོར་སྔ་མ་བཞིན་ལ་ཕྱོགས་ཀུན་ཏུ་མེ་སྦར། སྒོ་བཞིར་གསལ་ཤིང་གིས་ཕུག་པའི་ཡི་དྭགས་ཁྲག་ཅན་བཞག དབུས་སུ་རོ་མགོ་མང་།ཐ་མར་ཡི་དྭགས་ཀྱི་ཕྲེང་བ་སྔར་དང་འདྲ་བ་ལ། དབུས་སུ་གཤིན་རྗེ་ཞལ་དྲུག་ཕྱག་བཅུ་གཉིས་པ་སྔ་མ་དང་འདྲ་བ་བཀོད་པ་ནི། མདུང་ཐུང་མང་པོ་ཞེས་བྱ་བའི་དཀྱིལ་འཁོར་རོ། །ཡང་དཀྱིལ་འཁོར་དུར་ཁྲོད་ཀྱི་ཕྲེང་བ་དང་བཅས་པ་སྔར་དང་འདྲ་བ་ལ། སྒོ་བཞིར་རོ་སྨད་བཞི། མཐའ་མར་སྒོ་བཞི།གྲ་བཞིར་ཤུ་ལ་སྟེ། མདུང་བཞི་ཐོགས་པ་བཞི་བཞག་པའི་དབུས་སུ་གཤིན་རྗེ་གཤེད་སྐུ་མདོག་ནག་པོ། ཞལ་དྲུག་པ། ཕྱག་བཅོ་བརྒྱད་པ། ཞལ་རེ་རེ་ཞིང་སྤྱན་གསུམ་གསུམ་པ་དབུ་སྐྲ་གྱེན་དུ་བརྫེས་པ། ཚེམས་ཀྱི་སྒྲོས་གནོན་པ། མི་རོ་མགོ་མེད་ཀྱིས་རྒྱན་དུ་བྱས་པ། ཕྱག་གཡས་རྣམས་ན་ཤུ་ལ་དང་རལ་གྲི་དང་འཁོར་ལོ་དང་དགྲ་སྟ་དང་མཆོག་སྦྱིན་དང་ལྕགས་མདའ་དང་བེ་ཅོན་དང་རྡོ་རྗེ་དང་མདའ་བོ་ཆེ་བསྣམས་པ། གཡོན་རྣམས་ན་དབྱུག་ཐོ་དང་ཞགས་པ་དང་གཤོལ་དང་གཞུ་དང་ཐོད་པ་དང་ལྕགས་ཀྱུ་དང་མདུང་ཐུང་དང་རྩེ་གསུམ་གདེངས་པ་དང་སྡིགས་མཛུབ་བསྒྲུམས་པ་གཟིག་ལྤགས་ཀྱི་ཤམ་ཐབས་གསོལ་བ། ཞབས་དྲུག་དང་ལྡན་པ་བྲི་སྟེ། ཤུ་ལ་མང་པོ་ཞེས་541

པའི་དཀྱིལ་འཁོར་རོ། །དཀྱིལ་འཁོར་གྲུ་བཞི་སྒོ་བཞི་པ། ནུབ་ཀྱི་སྒོ་དབྱེ་བ།དེའི་དབུས་སུ་པདྨ། གྲ་བཞིར་བེ་ཅོན་རྩེ་མོ་ནས་མེ་འབར་བ། པདྨའི་དབུས་སུ་གཤིན་རྗེ་གཤེད་ནག་པོ་ཞལ་དྲུག་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། དབུ་སྐྲ་གྱེན་དུ་བརྗེས་པ་ཚེམས་ཀྱིས་སྒྲོས་མནན་པ། ཕྱག་བཅོ་བརྒྱད་ཀྱི་གཡས་པ་རྣམས་ན་མདུང་ཐུང་དང་ཐོ་བ་དང་ཞགས་པ་དང་རལ་གྲི་དང་ལྕགས་ཀྱུ་དང་མདུང་རིང་དང་རྡོ་རྗེ་དང་དབྱུག་པ་དང་བེ་ཅོན་་་་་་་བསྣམས་པ། གཡོན་རྣམས་ན་སྡིགས་མཛུབ་དང་དྲིལ་བུ་དང་ཐོད་པ་དང་ཁ་ཊྭཱཾ་ག་དང་ཐོད་རློན་དང་རྐང་རུས་དང་མི་རོ་དང་དབྱུག་ཐོ་དང་མེ་འབར་བ་བསྣམས་པ། སྟགས་ལྤགས་ཀྱི་ཤམ་ཐབས་གསོལ་བ། རོའི་གདན་ལ་བཞུགས་པ། ཞབས་དྲུག་པ་བྲི་སྟེ། བེ་ཅོན་མང་པོའི་དཀྱིལ་འཁོར་རོ། །དེ་རྣམས་ཀྱི་ཕན་ཡོན་ཡང་བེ་ཅོན་མང་པོས་ལོངས་སྤྱོད་འཕེལ་པ་དང་། ཤུ་ལ་མང་པོས་སྲིན་པོ་འཇོམས་པ་དང་། མདུང་ཐུང་མང་པོས་བགེགས་ཚར་གཅོད་པ་དང་། ཐོད་པ་མང་པོས་ལྷ་མ་ཡིན་གྱི་འཁྲུལ་འཁོར་འཇིག་པ་དང་།མི་རོ་མང་པོས་རོ་ལངས་སྒྲུབ་པ་དང་། དུར་ཁྲོད་མང་པོས་དངོས་གྲུབ་སྒྲུབ་པ་སྟེ། རྒྱུད་དེ་ཉིད་ལས། དེ་ལ་བེ་ཅོན་མང་པོས་ནི། ལོངས་སྤྱོད་ཐམས་ཅད་འཕེལ་བར་བཤད། །ཤུ་ལ་མང་པོས་སྲིན་རྣམས་ནི། །འཇོམས་པར་རབ་ཏུ་བསྒྲགས་པ་ཡིན། །དེ་བཞིན་མདུང་ཐུང་མང་པོས་ནི། །བགེགས་རྣམས་ཐམས་ཅད་ཚར་གཅོད་པའོ། །ཐོད་པ་མང་ཞེས་བྱ་བ་རྣམས། །འཁྲུལ་འཁོར་ཐམས་ཅད་རབ་ཏུ་འཇིག །མི་རོ་མང་པོ་ཞེས་བྱ་བ། །རོ་ལངས་ཐམས་ཅད་542

སྒྲུབ་པའོ། །དུར་ཁྲོད་མང་པོ་པར་གྲགས་པ། །དངོས་གྲུབ་ཐམས་ཅད་རབ་སྦྱིན་པའོ། །ཞེས་གསུངས་སོ། །དཀྱིལ་འཁོར་དྲུག་པོ་འདི་ཐམས་ཅད་དུར་ཁྲོད་ཀྱི་ཐལ་བས་བྲི་བར་བཤད་པས་རྩིག་པ་ཐལ་མདོག་ཆིག་རྐྱང་བྲི། ནང་ཐམས་ཅད་ཐལ་མདོག་གམ། ཡང་ན་ཤུ་ལ་མང་པོའི་སྐབས་ནས་ཙནྡན་དམར་པོས་བསྐུ་བར་བཤད་པས་ནང་ཐམས་ཅད་དམར་པོར་བྱ། ཕྱིའི་ཕྱོགས་ཚོན་ནི། འདི་དེ་བཞིན་གཤེགས་པའི་རིགས་ཡིན་པས། དཀར་པོ་དཀྱིལ་དུ་སོང་བའི་དབང་དུ་བྱས་ནས། ཤར་སྔོ། ལྷོ་སེར། ནུབ་དམར། བྱང་ལྗང་བར་བྱ། པདྨའི་དམིགས་བསལ་མ་གསུངས་པས། སྣ་ཚོགས་པདྨའམ་པདྨ་དམར་པོ་བྱའོ། །དང་པོ་ལྔ་ལྷོ་སྒོ་བྱེ་བ་ཡིན་པས་གཙོ་བོ་ཞལ་ལྷོར་བསྟན། ཕྱི་མ་ནུབ་སྒོ་བྱེ་བ་ཡིན་པས་གཙོ་བོ་ཞལ་ནུབ་བསྟན་དུ་བྱའོ། །རྒྱུད་འདི། འདིའི་འགྲེལ་པ་ལས་བྱ་རྒྱུད་དུ་གསུངས་ཀྱང་། བླ་མ་ས་སྐྱ་བ་སྤྱོད་རྒྱུད་དུ་བཞེད། རྒྱུད་རང་གི་མཚན་ཉིད་ལ་བལྟས་ན་སྤྱོད་རྒྱུད་དུ་མི་འགལ་བར་སྣང་ངོ་། །དེ་བཞིན་གཤེགས་པའི་རིགས་སུ་གཏོགས་པའི་བཀའ་ཉན་མི་གཡོ་བ་རྟུལ་ཕོད་པའི་རྒྱུད་ལས་བྱུང་བའི་དཀྱིལ་འཁོར་ནི། དེ་རུ་ཆ་གཉིས་སུ་བཀོད་ནས། །ཁྲུ་གང་ཚད་ནི་ཕྱི་རོལ་ཡིན། །ཆ་གཅིག་ཡང་དག་བཤད་པ་ནི། །དབུས་ཆ་ཡིན་པས་རབ་ཏུ་བརྟག །ཅེས་པས་ཚངས་ཟུར་རྣམས་ལེགས་པར་བཏབ་ནས་རྩ་ཐིག་གི་བར་ཁྲུ་དོའི་དབང་བཙན་དུ་བཅུག་ནས། རྩ་ཐིག་གི་ནང་ནས་ཚངས་ཐིག་གི་བར་ཕྱེད་མར་བགོས་པའི་ཕྱེད་ཀྱི་བྱེད་ནང་543

ཡིན་པས་ནང་ལ། ཁྲུ་གང་ཚད་དུ་གནས་པ་དེར། །དབུས་སུ་སངས་རྒྱས་བསྟན་པ་ཡིན། །གཉིས་པ་རྒྱལ་བའི་སྲས་པོས་ཏེ།།མདོ་རུ་བསྡུས་ནས་བསྟན་པ་ཡིན།།ཞེས་པས་ནང་ཁྲུ་གང་ལ་སུམ་གཉིས་གཙོ་བོའི་གནས། སུམ་ཆ་སྣམ་བུར་བྱ་སྟེ། འདི་ལྟར་སོར་མོ་བཅུ་དྲུག་ནི། །སྐྱོབ་པ་དེ་ཡི་དཀྱིལ་འཁོར་ཡིན། །དེ་ཡིས་ཐམས་ཅད་རབ་ཏུ་བཤད། །ལྷག་མ་སྣམ་བུ་གཡོན་བསྐོར་དུ། །ཞེས་གསུངས་སོ། །གཉིས་པའི་ཕྱི་རོལ་གནས་པའི་ཆ། །དེར་ཡང་དེ་བཞིན་རབ་ཏུ་བརྟག །ཅེས་པས་ཕྱིའི་ཁྲུ་གང་པོའང་ནང་དུ་སུམ་གཉིས་དང་། ཕྱི་རུ་སུམ་ཆར་བྱས་པའི་ནང་མ་ལ་ཉན་ཐོས་སོགས་དང་། ཕྱི་མ་ལ་འཇིག་རྟེན་སྐྱོང་བ་སོགས་བྲིའོ། །ཁྲུ་གང་ཚད་དུ་མདོར་བསྡུས་ནས། །ཆ་ནི་ཐམས་ཅད་རབ་ཏུ་བརྟག །སྒོ་བཞི་རྟ་བབས་དང་བཅས་པ། །ཞེས་པས་གྲུ་བཞི་སྒོ་བཞི་པ་རྟ་བབས་དང་བཅས་པ་རྩིག་པ་ཕྱི་ནས་དཀར་དམར་སེར་ལྗང་ནགཕྱོགས་ཚོན་ཤར་དཀར་ལྷོ་ནག་ནུབ་དམར་བྱང་སེར་བ་ཕྱག་རྡོར་དབང་་་་་་བསྐུར་བའི་རྒྱུད་ནས་བཤད་པ་ལྟར་རམ། ཡང་ན་རྣམ་སྣང་མངོན་བྱང་བཞིན་བྱའོ། །བུམ་པ་ཡི་ནི་རྒྱན་གྱིས་བརྒྱན། །ས་གཞི་ཐམས་ཅད་འབར་བ་དང་། །སྒོ་དང་མཚམས་སུ་རྡོ་རྗེ་སྟེ། །མཚམས་རྣམས་སུ་ནི་གཙོ་བོ་རུ། །བུམ་པ་ཐམས་ཅད་ངེས་པར་གནས། །ཞེས་པས་རྟ་བབས་ཀྱི་གཡས་གཡོན་དུ་བུམ་པས་བརྒྱན་པ། སྒོ་དང་སྒོ་ཁྱུད་ཀྱི་མཚམས་སུ་ཟླ་བ་བྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་ཤིང་། གྲ་བཞིར་བུམ་པས་བརྒྱན་པ། རྡོ་རྗེ་རྟ་བབས་བཅིངས་པ་དང་། །ཞགས་པས་བཅིངས་པ་རྣམ་པར་བརྒྱན། །ཞེས་544

པས་རྟ་བབས་ལ་རྡོ་རྗེ་དང་ཞགས་པས་བརྒྱན་པའོ། །དབུས་སུ་པདྨ་འདབ་བརྒྱད་རྩེ། དེ་ཡི་སྙིང་པོ་མཛེས་པར་ནི། །དེ་ལ་བུམ་པ་ཡང་དག་གནས། །བུམ་པ་ཡི་ནི་སྟེང་གི་སྣོད། །པདྨ་དཀར་པོ་གནས་པ་དེར།།དེ་ལ་བཞུགས་པ་འགྲོ་བའི་མགོན། །གཙོ་བོ་བསྟན་པའི་དོན་མཛད་པ།།སྐྱོབ་པ་ཤཱཀྱ་མགོན་པོ་ཡི། །ལྷུང་བཟེད་ཕྱག་རྒྱ་རྟག་ཏུ་བྲི། །ཞེས་པས་དབུས་སུ་པདྨ་འདབ་བརྒྱད་ཀྱི་སྙིང་པོར་བུམ་པའི་སྟེང་དུ་པདྨ་དཀར་པོའི་ལྟེ་བར་ཤཱཀྱ་མགོན་པོ་སྐུ་་་་་་་མདོག་སེར་པོ་མཚན་དང་དཔེ་བྱད་དུ་ལྡན་པ།ཕྱག་གཉིས་མཉམ་བཞག་གི་ཕྱག་རྒྱས་ལྷུང་བཟེད་བསྣམས་པ། རྡོ་རྗེ་སྐྱིལ་མོ་ཀྲུང་གིས་བཞུགས་པའོ། །བྱང་གི་ཕྱོགས་ལ་བརྟེན་ནས་ནི། །སྐྱོབ་པ་འཇིག་རྟེན་དབང་ཕྱུག་བཞུགས། །པདྨའི་སྟེང་དུ་རྡོ་རྗེ་ནི། །ཁ་དོག་དཀར་པོ་གཟི་བརྗིད་ཆེ། །སྤྱན་རས་གཟིགས་དཀར་པོ་ཕྱག་གཡོན་པདྨའི་སྡོང་བུ་དཀུར་བརྟེན་ཅིང་། གཡས་པདྨའི་སྟེང་དུ་རྡོ་རྗེ་རྩེ་ལྔ་གནས་པ་ཁ་འབྱེད་པའོ། །བྱམས་པ་ཡི་ནི་གོ་ཆ་བགོས། །བྱམས་པའི་བདག་ཉིད་ལས་བྱུང་པའི། །དབང་ལྡན་ཕྱོགས་སོན་ཕྱག་མཚན་ནི། །དེ་ནི་སྤྱི་བླུགས་ཕྱག་རྒྱ་སྟེ། །ཞེས་པས།དབང་ལྡན་དུ་བྱམས་པ་སེར་པོ། གཡས་ཀླུ་ཤིང་གི་མེ་ཏོག གཡོན་སྤྱི་བླུགས་འཛིན་པའོ། །ཡེ་ཤེས་རྒྱ་མཚོ་ཡོངས་སུ་གང་། །ཟབ་མོའི་དོན་ནི་རྣམ་པར་བསྒོམ། །དབང་པོ་ཕྱོགས་ལ་བརྟེན་ནས་ནི། །ཡེ་ཤེས་ཨུཏྤལ་རྣམ་པ་བཞུགས། །ཞེས་པས། ཤར་དུ་འཇམ་དཔལ་དམར་སེར། གཡས་ཡེ་ཤེས་ཏེ། རལ་གྲི་དང་། གཡོན་ཨུཏྤལ་བསྣམས་པའོ། །ངོ་མཚར་རྟུལ་ཕོད་བསམ་མི་ཁྱབ། །ཀུན་ཏུ་བཟང་པོ་རྟག་ཏུ་545

བྲི། །མེ་རུ་མཚོན་ནས་བཞུགས་པ་ནི། །གཙོ་བོ་ཡིད་བཞིན་ནོར་བུ་བསྣམས། །ཞེས་པ་མེར་ཀུན་ཏུ་བཟང་པོ་སེར་པོ། ཕྱག་གཡས་ཡིད་བཞིན་གྱི་ནོར་བུ་བསྣམས་པ། གཤིན་རྗེའི་གནས་སུ་ཉེར་མཆིས་པ། །ཀུན་གྱི་དགྲ་ཡི་གཤེད་དུ་གྱུར། །གནས་དེར་བཞུགས་པའི་མགོན་པོ་ནི། །རྡོ་རྗེ་རྩེ་མོའི་རིགས་སུ་བྱུང་། །ཞེས་པས་ལྷོར་ཕྱག་ན་རྡོ་རྗེ་ལྗང་ཁུ། གཡས་རྡོ་རྗེ། གཡོན་དྲིལ་བུ་བསྣམས་པའོ། །བདེན་བྲལ་ཕྱོགས་སུ་བརྟེན་ནས་ནི། །རླུང་སོགས་དེ་ཡི་དབུས་སུ་བཞུགས། །ཡེ་ཤེས་རལ་གྲི་གོ་ཆ་བགོས། །ཁྲོ་བོའི་རྒྱལ་པོ་སྟོབས་ཆེན་བཞུགས། །ཞེས་པས་བདེན་བྲལ་དུ་རླུང་གི་དཀྱིལ་འཁོར་ལ་གནས་པའི་ཁྲོ་བོ་མི་གཡོ་བ་ནག་པོ་གོ་ཆ་བགོས་པ། ཕྱག་བཞིའི་གཡས་དང་པོ་ན་རྡོ་རྗེ།གཉིས་པ་ན་རལ་གྲི། གཡོན་དང་པོ་ན་ཞགས་པ་བསྣམས་པ། གཉིས་པ་སྡིགས་མཛུབ་མཛད་པ། ཞལ་རྣམ་པར་འགྱུར་བ། མཆེ་བ་གཙིགས་པ། སྤྱན་གཉིས་དམར་བ་དབུས་མ་དུང་མདོག །ཐོད་རློན་གྱི་དབུ་རྒྱན་དང་མཆོད་ཕྱིར་ཐོགས་འཛིན་པ། ན་བཟའ་དམར་བ་ཟུར་ཕུད་གཡོན་དུ་འཕྱང་བ། རྡོ་རྗེའི་སྟེང་ན་གཡས་བརྐྱང་གིས་འདུག་པ། ཁྲོ་བོ་གྲངས་མེད་པ་ཡི་མགོན། །ཀུན་ཏུ་འཁོར་གྱིས་ཡོངས་སུ་བསྐོར། །དཀྱིལ་འཁོར་ཡོན་ཏན་རྒྱ་མཚོ་ནི། །ཀུན་ནས་གསལ་བར་གྱུར་པ་ཡིན།།ཞེས་པས་འཁོར་གྲངས་མེད་པས་བསྐོར་བར་བཤད་པས། དཀྱིལ་འཁོར་དུ་སྐབས་དང་མཐུན་པའི་ཁྲོ་བོ་ཅི་རིགས་པ་བྲིའོ། །པདྨ་དམར་པོའི་ཕྱོགས་ན་བཞུགས། །མཛེས་པར་དུས་ཟད་ལྟ་བུར་བཞུགས། །ནུབ་ཀྱི་ཕྱོགས་སུ་བརྟེན་ནས་སུ། །གང་ཡང་ས་བཅུའི་གནས་546

དབང་ཕྱུག །ཅེས་པས། ནུབ་ཏུ་འཕགས་པ་གནས་ཀྱི་དབང་ཕྱུག་དམར་པོ་ཤིན་ཏུ་མཛེས་པ། ཕྱག་གཡོན་ན་པདྨ་དམར་པོ་བསྣམས་པའོ། །རླུང་གི་ཕྱོགས་ལ་བརྟེན་ནས་ནི། །རྒྱལ་བ་ཀུན་བདག་ལས་བྱུང་བཞུགས། །ཐམས་ཅད་ཡེ་ཤེས་ཉེ་བར་མཚོན། །འོད་ཀྱིས་དཀྱིལ་འཁོར་ཡོངས་སུ་རྫོགས། །གཟུགས་ཀྱི་ཕྱོགས་ལ་བརྟེན་ནས་སུ། །རྡོ་རྗེའི་ཕྱག་རྒྱ་ཤིན་ཏུ་སྦྱོར། །ཞེས་པས། རླུང་མཚམས་སུ་ཡུམ་ཆེན་མོ་སྐུ་མདོག་སེར་མོ་ཤིན་ཏུ་མཛེས་མ འོད་ཀྱི་དཀྱིལ་འཁོར་ཡོངས་སུ་རྫོགས་པ། ཕྱག་གཡས་རྡོ་རྗེ། གཡོན་ཡེ་ཤེས་ཉེ་བར་མཚོན་པའི་ཨུཏྤ་ལའི་སྟེང་ན་རལ་གྲི་བསྣམས་པའོ། །དེ་ལ་འོག་གི་ཆར་གནས་དང་། །སྟེང་གི་ཕྱོགས་ཀྱི་ཆ་ཉིད་དུ། །བདག་ཉིད་ཆེན་པོ་སྐྱོ་བྲལ་བ། །དེ་དག་ཀུན་ལ་དཔའ་བོ་བཞུགས། །ཞེས་པས་སྟེང་གི་ཤར་གྱི་ཤར། འོག་གི་ནུབ་ཀྱི་ནུབ་བམ། དེར་ཤོངས་མེད་ན་ཤར་དང་བྱང་ཤར་གྱི་བར་དུ་སྟེང་གི།ནུབ་དང་ནུབ་བྱང་གི་བར་དུ་འོག་གི་དཔའ་བོ་སྟེ། སྟེང་གི་བྱང་སེམས་གཡུལ་ལས་རྣམ་པར་རྒྱལ་བ་དང་། འོག་གི་བྱང་སེམས་པདྨའི་ཡན་ལག་གཉིས་རིམ་བཞིན་ཆོས་འཆད་ཀྱི་ཕྱག་རྒྱས་པོ་ཏི་འཛིན་པ་དང་། པདྨའི་སྟེང་ན་ཁང་བརྩེགས་འཛིན་པ། པདྨའི་གདན་ལ་སེམས་སྐྱིལ་གྱིས་བཞུགས་པའོ། །སོ་སོར་བྱང་ཆུབ་ལ་བརྟེན་ནས། །ཤཱ་རིའི་བུ་ནི་ཛུ་འཕྲུལ་ཆེ། །དེ་ནས་ཡེ་ཤེས་ནམ་མཁའ་མཁྱེན།།རྫུ་འཕྲུལ་ཡུལ་ནི་མཆོག་ཏུ་འགྱུར།།ཐ་འགལ་བུ་ཡང་ཉིད་དང་ནི། །འོད་སྲུང་བདག་ཉིད་ཆེན་པོ་ནི། །རྒྱལ་མཆོག་དེ་ནས་ས་སྟེང་དུ། །རྟ་ཐུལ་དང་ནི་བ་ལང་བདག །དྲག་ཤུལ་དབང་ཆེན་ལངས་སྤུ་547

ཅན། །བྷ་ར་བྷཱ་ཛ་ཉིད་དང་ནི། །ཀུན་དགའ་བོ་ནི་དགའ་ཞེས་བཤད། །སྒྲ་གཅན་འཛིན་ཡང་རིམ་ཇི་བཞིན། །ཞེས་པས་དེ་ལྟར་ཉན་ཐོས་བཅུ་བོ་སྐུ་མདོག་མི་ཤ་ཁ། ཆོས་གོས་ངུར་སྨྲིག་གསོལ་བ། གཡས་ན་པདྨ་དང་། གཡོན་ལྷུང་བཟེད་བསྣམས་པའོ། །ཕྱག་ན་རྡོ་རྗེ་སྲས་པོ་ཀུན། །དཔུང་བཟང་ལ་སོགས་དེ་བཞིན་ཀུན། །ཕྱག་ན་རྡོ་རྗེ་ཉེ་བར་ནི། །དེ་རྣམས་ཇི་བཞིན་བཀོད་ནས་བཞག །ཅེས་པས་ཕྱག་རྡོར་གྱི་སྲས་པོ་དཔུང་བཟང་དང་། གཙུག་འཆང་དང་། རྡོ་རྗེ་ཅོད་པན་དང་། གཙུག་ནས་དང་། རྡོ་རྗེ་མེ་ཏོག་དང་། རྡོ་རྗེ་བྲང་དང་། རྡོ་རྗེ་སྡུག་དང་། རྡོ་རྗེ་ཟླ་བ་དང་། རྡོ་རྗེ་སྨིན་མ་ལ་སོགས་བུ་ཁྲིའི་ནང་ནས་བཅུ་ཙམ་ཞིག་སྟེ། འདི་རྣམས་སྐུ་མདོག་ཕྱག་མཚན་ཕྱག་རྡོར་དང་ཉེ་བར་ཏེ། འདྲ་བར་བྱང་ཤར་དུ་དགོད་དོ། །དམ་ཆོས་སྲས་པོར་བཤད་པ་ནི། །གང་ཡང་འཇམ་དཔལ་ལ་སོགས་གཞན། །འཇམ་པའི་དབྱངས་དང་ཉེ་བ་རུ། །དེ་དག་ཐམས་ཅད་གཞག་པར་བྱ། །ཞེས་པས་འཇམ་དཔལ་དང་།སོགས་ཀྱི་སྒྲས་བསྡུས་པའི་སྐྱེས་བུ་དམ་པ་བཅུ་དྲུག་སྟེ། དེ་ལ་སྤྱན་རས་གཟིགས། བྱམས་པ། འཇམ་དཔལ། ཀུན་བཟང་། ཕྱག་རྡོར་རྣམས་ལོགས་ན་ཡོད་པས་འདིར་ལྷག་མ་རྣམས་དགོད་དེ། བློ་གྲོས་མི་ཟད་པ་གཡས་རལ་གྲི།གཡོན་ཆོས་འཆད་ཀྱི་ཕྱག་རྒྱས་པདྨ། སའི་སྙིང་པོ་གཡས་ས་གནོན། གཡོན་པདྨའི་སྟེང་དུ་དཔག་བསམ་གྱི་ཤིང་། དེ་གཉིས་སེར་པོ། ནམ་མཁའི་སྙིང་པོ་ལྗང་སེར།གཡས་རིན་པོ་ཆེའི་ཆར་འབེབས་པ། གཡོན་ཡིད་བཞིན་ནོར་བུའི་རྒྱལ་མཚན། ནམ་མཁའ་མཛོད་སེར་པོ། གཡས་ཡིད་བཞིན་ནོར་བུ། གཡོན་548

བུམ་པ་བཟང་པོ་ལས་འཕྱང་བའི་དཔག་བསམ་གྱི་ཤིང་། ཕྱག་ན་རིན་ཆེན་ལྗང་ཁུ། གཡས་རིན་ཆེན། གཡོན་པདྨའི་སྟེང་ན་ཟླ་ཚེས། རྒྱ་མཚོའི་བློ་གྲོས་དཀར་པོ། གཡས་དུང་། གཡོན་རལ་གྲི། རྡོ་རྗེ་སྙིང་པོ་སྔོན་པོ། གཡས་རྡོ་རྗེ།གཡོན་པོ་ཏི། མཐུ་ཆེན་ཐོབ་སེར་པོ། གཡས་རལ་གྲི། གཡོན་པདྨ། ཟླ་འོད་དཀར་པོ། གཡས་རྡོ་རྗེའི་འཁོར་ལོ། གཡོན་པདྨའི་སྟེང་དུ་ཟླ་ཚེས། སྒྲིབ་སེལ་སྔོན་པོ། གཡས་རལ་གྲི། གཡོན་སྣ་ཚོགས་རྡོ་རྗེས་མཚན་པའི་བ་དན། སྤོབས་བརྩེགས་སེར་པོ། གཡས་སེ་གོལ་དེབ་པ། གཡོན་པདྨའི་སྟེང་ན་རལ་གྲི། འདི་རྣམས་ཀྱི་སྐུ་མདོག་ཕྱག་མཚན་ཆོས་དབྱིངས་གསུང་དབང་ནས་འབྱུང་བ་་་་བཞིན་ནོ། །གང་ཡང་ཁྲོ་བོ་ཡང་དག་བཤད། །ཕྱག་ན་རྡོ་རྗེའི་རིགས་ལས་བྱུང་། །ལྷོ་ཡི་ཕྱོགས་སུ་རྟེན་གནས་སུ། །འདི་ནི་རིམ་པ་བཞིན་དུ་བཞག །ཅེས་པས་ལྷོ་ཕྱོགས་སུ་ཕྱག་ན་རྡོ་རྗེའི་རིགས་ཀྱི་ཁྲོ་བོ། རྡོ་རྗེ་རྣམ་འཇོམས་དང་། རྡོ་རྗེ་རྩེ་མོ་ལ་སོགས་པ་རྣམས་ཕྱག་ན་རྡོ་རྗེ་དང་འདྲའོ། །རྡོ་རྗེ་དགྲ་སྟ་ཡང་དག་ལྡན། །རྡོ་རྗེ་ཐོ་བ་དེ་བཞིན་ནོ། །ཤིན་ཏུ་དྲག་ཤུལ་ཡང་དག་བཤད། །འབར་བའི་ཕྲེང་བའི་འོད་ཀྱིས་འཁྲུགས། །ཁྲོ་བོ་མིན་པའང་ཡང་དག་ལྡན། ཅི།རྟ་མགྲིན་ཤིན་ཏུ་མཐོང་བར་གནས། །ཞེས་པས་ལྷོ་ནུབ་ཏུ་མི་གཡོ་བའི་རིགས་ཀྱི་ཁྲོ་བོ། རྡོ་རྗེ་དགྲ་སྟ་དང་། རྡོ་རྗེ་ཐོ་བ་འཛིན་པ་ལ་སོགས་པ་མཚོན་ཆ་སྣ་ཚོགས་པ་འཛིན་པ་འབར་བའི་འོད་ཀྱི་ཕྲེང་བ་འཁྲིགས་པ་་་་རྣམས་དང་། རྟ་མགྲིན་སྐུ་མདོག་དམར་པོ། གཡས་བེ་ཅོན་བསྣམས་པ་རྣམས་བྲིའོ། །ཁྲོ་གཉེར་ཅན་དང་ཡང་དག་རོལ། །སྒྲོལ་མར་གྲགས་པའང་549

བསྐྱེད་པར་དཀའ། །རང་གི་ཕྱག་རྒྱ་མཚན་མར་ལྡན། །བརྩོན་པས་དེར་ཡང་བྲི་བར་བྱ། །སྒྲོལ་མ་ཁྲོ་གཉེར་ཅན་དག་བྲི། །རིགས་ལ་བཅོམ་ལྡན་མ་དེ་བཞིན། །མཱ་མ་ཀཱི་དང་ལྕགས་སྒྲོག་བཤད། །ནམ་མཁའ་སངས་རྒྱས་སྤྱན་དང་ནི། །རྨ་བྱ་འོད་ཟེར་ཅན་དང་ནི། །དུག་སེལ་རི་ཁྲོད་ལོ་མ་ཅན། །རང་གི་ཕྱག་རྒྱ་མཚན་མར་ལྡན། །སྐལ་པ་ཆེན་པོ་དེ་ཡང་བྲི། །བྱང་གི་ཕྱོགས་ལ་བརྟེན་ནས་སུ། །ཤིན་ཏུ་རྫུ་འཕྲུལ་ཆེ་བ་བཞུགས། །ཞེས་པས་སྒྲོལ་མ་སྐུ་མདོག་སྔོ་བསངས་ཏེ། ལྗང་ཁུ། ལང་ཚོ་དར་ལ་བབས་པ་ཕྱག་གཉིས་ཐལ་མོ་སྦྱར་ནས་ཨུཏྤལ་འཛིན་པ། འོད་ཟེར་གྱིས་ཀུན་ནས་འཁོར་བ། གོས་དཀར་པོ་གྱོན་པའོ། །ཁྲོ་གཉེར་ཅན་དཀར་མོ་འོད་དཀར་པོ་དང་དམར་པོ་དང་སེར་པོའི་རིམ་པ་གསུམ་གྱིས་བསྐོར་བ། སྤྱན་གསུམ་པ་རལ་པའི་ཐོར་ཚུགས་ཅན།ཕྱག་ན་བགྲང་ཕྲེང་འཛིན་པའོ། །མཱ་མ་ཀཱི་ནི། རྡོ་རྗེའི་རྒྱན་གྱིས་བརྒྱན་པ།ཕྱག་ན་རྡོ་རྗེ་རྩེ་གསུམ་འཛིན་པ། སྐུ་མདོག་སྔོན་མོ། བཞིན་འཛུམ་པ་དང་བཅས་ཤིན་ཏུ་མཛེས་པ་ལྷ་རྫས་ཀྱི་སྟོད་གཡོགས་དང་སྨད་གཡོགས་ཅན་ནོ། །ལྕགས་སྒྲོག་མ་པྲི་ཡང་ཀུ་ལྟར་ལྗང་སེར། ཕྱག་ན་རྡོ་རྗེ་ལུག་གུ་རྒྱུད་བསྣམས་པ། རྡོ་རྗེའི་མཚན་མས་ལེགས་པར་མཚན་པ་ལ་རང་གི་ཕོ་ཉ་རྣམས་ཀྱིས་བསྐོར་བའོ། །ནམ་མཁའི་སྤྱན་མ་སེར་མོ། ན་བཟའ་དཀར་པོ་མནབས་པ་ཏིང་ངེ་འཛིན་དུ་གནས་པ། ཕྱག་ན་གཙུག་ཏོར་འཛིན་པའོ། །སངས་རྒྱས་སྤྱན་སེར་མོ། ཅུང་ཟད་འཛུམ་པའི་ཞལ།འོད་འདོམ་གང་པ།སྐུ་རབ་ཏུ་དྭངས་པ།ཕྱག་ན་གཙུག་ཏོར་སེར་པོ་རྡོ་རྗེས་མཚན་པ་ཐོགས་པའོ།།550

རྨ་བྱ་ཆེན་མོ་སྐུ་མདོག་སེར་མོ། ཉི་མ་ལ་གཡས་རོལ་གྱིས་བཞུགས་པ། ཞལ་གསུམ་སྤྱན་གསུམ་ཕྱག་བརྒྱད་མ། གཡས་ན་མཆོག་སྦྱིན་བུམ་པ་འཁོར་ལོ་རལ་གྲི། གཡོན་ན་ལྷུང་བཟེད་ཀྱི་སྟེང་ན་དགེ་སློང་རྨ་བྱའི་མདོངས། བུམ་པའི་སྟེང་ན་སྣ་ཚོགསས་རྡོ་རྗེ་རིན་པོ་ཆེའི་རྒྱལ་མཚན་རྣམས་རིམ་བཞིན་་་་་བསྣམས་པ། རྩ་ཞལ་སེར་མོ་གཡས་ནག་གཡོན་དམར་བ། མྱ་ངན་མེད་ཀྱི་ཤིང་ལྗོན་པས་མཛེས་པའོ། །འོད་ཟེར་ཅན་ཕག་གིས་དྲངས་པའི་ཤིང་རྟའི་སྟེང་ན་སྣ་ཚོགས་པདྨའི་སྟེང་དུ་འོད་ཟེར་ཅན་སྐུ་མདོག་སེར་མོ། ཞབས་གཡས་རོལ་གྱིས་བཞུགས་པ། གཡས་མཆོག་སྦྱིན། གཡོན་མྱ་ངན་མེད་ཀྱི་ཤིང་གི་ཡལ་ག་འཛིན་པ། རིན་པོ་ཆེའི་རྒྱན་གྱིས་མཛེས་ཤིང་དར་གྱི་ན་བཟའ་འཛིན་པའོ། །དུག་སེལ་མ་དཀར་མོ། ཕྱག་བཞི་པ་རལ་པའི་ཐོར་ཚུགས་ཅན།ན་བཟའ་དཀར་པོ་གསོལ་བ། རིན་པོ་ཆེའི་རྒྱན་དཀར་པོས་སྤྲས་པ། སྦྲུལ་དཀར་པོས་བརྒྱན་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། རྩ་ཕྱག་གཉིས་པི་ཝང་བསྒྲེང་བ། གཡོན་གཉིས་པས་སྦྲུལ་དཀར་པོ་བསྣམས་པ།གཡས་གཉིས་པས་མི་འཇིགས་པ་སྦྱིན་པ། ཟླ་བའི་འོད་ཀྱི་ཕྲེང་བ་དང་ལྡན་པའོ། །རི་ཁྲོ་ལོ་མ་ཅན་སེར་མོ། ཞལ་གསུམ་པ་སྤྱན་གསུམ་པ་ཕྱག་དྲུག་པའོ། །རྩ་ཞལ་སེར་གཡས་དཀར་གཡོན་དམར་བ་འགྱིང་རྒོད་པ། རྒྱན་ཐམས་ཅད་ཀྱིས་མཛེས་པ། ཤིང་ལོའི་རྩེ་མོ་གཤིབས་པའི་ཤམ་ཐབས་ཅན།ལང་ཚོ་གསར་ལ་གྲིམ་ཤིང་མཛེས་པ།གཡས་ཀྱི་ཕྱག་དང་པོ་རྡོ་རྗེ། གཉིས་པ་དགྲ་སྟ། གསུམ་པ་མདའ་བསྣམས་པ། གཡོན་གྱི་ཕྱག་དང་པོ་ན་སྡིགས་551

མཛུབ་དང་བཅས་པའི་ཞགས་པ། གཉིས་པ་ཤིང་ལོའི་ཆུན་པོ། གསུམ་པ་གཞུ་བསྣམས་པ།མེ་ཏོག་གིས་བཅིངས་པའི་རལ་པའི་ཅོད་པན་ལ་མི་བསྐྱོད་པ་འཆང་བ། ཉི་འོད་དམར་པོ་ཅན། བགེགས་བསྙེལ་བ་ལ་པདྨ་དཀར་པོ་ཟླ་བ་ལ་གཡོན་བརྐྱང་གི་ཞབས་ཀྱིས་གནས་པའོ། །ཕོ་ཉ་ཕོ་མོ་དེ་བཞིན་དུ། །མངག་གཞུག་ཕོ་མོ་ཤིན་ཏུ་རྩུབ། །རང་གི་ཕྱག་རྒྱ་མཚན་མར་ལྡན། །ནུབ་ཀྱི་ཕྱོགས་སུ་བྲི་བར་བྱ། །ཞེས་པས་སྐྲ་ཅན་མ་ཨུཏྤ་ལས་མཚན་པའི་རལ་གྲི་འཛིན་པ། ཉེ་བའི་སྐྲ་ཅན་མ་མདུང་རྩེ་གསུམ་འཛིན་པ། སྣ་ཚོགས་མ་དབྱུག་པ་འཛིན་པ། ནོར་ལྡན་མ་རྒྱལ་མཚན་འཛིན་པ། འགུགས་མ་ལྕགས་ཀྱུ་འཛིན་པ་སྟེ།ཕོ་ཉ་མ་ལྔའི་གའི་ཕྱག་མཚན་ལ་ཨུཏྤལ་ལས་མཚན་པའོ།།ཕྱག་བརྙན་མ་ལྔ་རལ་གྲི་འཛིན་པའོ། །ཡང་ན་སྤྱིར་མངག་གཞུག་ཕོ་མོ་ལྔ། ཕོ་ཉ་མོ་ལྔ་རྣམས་བྲི་བར་བྱའོ། །ས་ཡི་དཀྱིལ་འཁོར་ཞེས་བཤད་པ། །རྒྱལ་པའི་བདག་ཉིད་ལས་འཁྲུངས་ལྷ། །འཇིག་རྟེན་སྐྱོང་བ་ལ་སོགས་བྲི།།ས་སྟེང་དམ་ཚིག་གནས་པ་ཡི། །ལྷ་ཡི་རྒྱལ་པོ་ལྷ་མིན་ཆེ། །ཚངས་པ་ཁྱབ་འཇུག་དབང་ཕྱུག་ཆེ། །རང་གི་ཕྱག་རྒྱའི་མཚན་མར་བཅས། །ཤར་གྱི་ཕྱོགས་ལ་བརྟེན་ནས་བྲི། །ཞེས་པས་སྣམ་་བུ་ཕྱི་མའི་ཤར་ཕྱོགས་སུ་ལྷའི་རྒྱལ་པོ་ལག་ན་རྡོ་རྗེ་ཐོགས་པ། རྒྱན་ཐམས་ཅད་ཀྱིས་བརྒྱན་པ། ལྷ་རྣམས་ཀྱི་འཁོར་གྱིས་བསྐོར་བ། ལྷ་མིན་ཐགས་བཟང་རིས་ནག་པོ། རྡོ་རྗེ་དབྱུག་ཐོ་འཛིན་པ། གོ་ཆ་དང་ཡ་ལད་སྲ་ཞིང་བརྟན་པ་བགོས་ཤིང་རབ་ཏུ་ཁྲོས་པའོ། །ཚངས་པ་སེར་པོ་གདོང་བཞི་པ། ཕྱག་ན་པདྨ་འཛིན་པ་ཐོར་ཚུགས་ཅན། ཨོཾ་གླུ་རུ་ལེན་པ།552

ངང་པ་དང་པདྨའི་གདན་ལ་བཞུགས་པའོ།།ཁྱབ་འཇུག་འཁོར་ལོ་འཛིན་པ།བདེ་བྱེད་རྩེ་གསུམ་ཐོགས་པའོ། །གང་ཡང་དྲང་སྲོང་བཤད་པ་ནི། །ལྷ་ཚོགས་གཤིན་རྗེ་མེ་དང་མཚུངས། །གཞན་ཡང་ཤིན་ཏུ་མཐོང་བར་དཀའ། །རིག་བྱེད་བདེན་པ་ཡང་དག་ལྡན། །དེ་ནི་བྱང་གི་ཕྱོགས་སུ་བྲི། །ཞེས་པས།སྣ་ཚོགས་བཤེས་གཉེན་ལ་སོགས་པའི་དྲང་སྲོང་ལྔ་ཁ་དོག་མི་ཤ་ཁ། ལག་པ་གཡས་མཐེབ་མཛུབ་སྦྱར་བ་རིག་བྱེད་ཀྱི་ཕྱག་བྱེད་པ་བྱང་དུ་བྲིའོ།།ཉི་མ་ཟླ་བ་ཆུ་བདག་དང་། །མེ་ཡང་ཤིན་ཏུ་མཐོང་བར་དཀའ། །གནོད་སྦྱིན་དབང་པོ་རྟག་ཏུ་ནི། །ལྷོ་ཡི་ཕྱོགས་ཆར་བྲི་བར་བྱ། །ཞེས་པས་ཉི་མ་ཤིང་རྟའི་སྟེང་ན་འདུག་པ། དབང་ཆེན་གྱི་དཀྱིལ་འཁོར་ལ་གནས་པའི་ཤིང་རྟ་འཛིན་པའོ། །ཟླ་བ་དཀར་པོ་བུམ་པ་དང་པདྨ་དཀར་པོ་འཛིན་པའོ། །ཆུ་ལྷ་དཀར་པོ་ཞགས་པ་འཛིན་པ། མེ་ལྷ་དམར་པོ་ཐལ་བའི་སོ་རིས་གསུམ་གྱིས་མཚན་པ། སྙིང་ག་སུམ་མདོ་རིས་ཀྱིས་མཚན་པ། མེ་ལྕེ་འབར་བའི་དབུས་ན་བཞུགས་པ། ལག་ན་བགྲང་ཕྲེང་དང་གུརྙེ་ཐོགས་པའོ། །གནོད་སྦྱིན་དབང་པོ་རྣམ་ཐོས་སྲས་སེར་པོ། སེངྒེའི་གདན་ལ་འདུག་པ། གཡས་དབྱུག་ཐོ།གཡོན་ནེའུ་ལེ་བསྣམས་པ་རྣམས་ལྷོར་བྲིའོ། །གང་ཡང་མ་མོར་ཡང་དག་བཤད། །ས་སྟེང་ཤིན་ཏུ་དྲག་པ་ནི། །རང་གི་མཆོད་པའི་ཕྱག་དང་ལྡན། །དེ་ཡང་ནུབ་ཀྱི་ཕྱོགས་སུ་བྲི།།ཞེས་པས་དྲག་མོ་སེར་མོ།མདུང་རྩེ་གསུམ་ཐོགས་པ། ཚངས་མ་སེར་མོ། པདྨ་ཐོགས་པ། ཁྱབ་འཇུག་མ་སེར་མོ། འཁོར་ལོ་ཐོགས་པ། གཞོན་ནུ་མ་དམར་མོ། མདུང་ཐུང་ཐོགས་པ། ཕག་མོ་ནག་མོ། ཐོ་553

བ་ཐོགས་པ། ཙ་མུཎྜི་དམར་མོ། མི་ཐོད་འཛིན་པ། དབང་མོ་སེར་མོ། རྡོ་རྗེ་འཛིན་པ། ལུས་ངན་མ་སེར་མོ། དབྱུག་ཐོ་འཛིན་པ་རྣམས་ནུབ་ཏུ་བྲིའོ། །གང་ཡང་སྲིན་མོར་བཤད་པ་ནི། །སྣ་ཚོགས་གཟུགས་ཅན་འཁྲུལ་མོ་ཆེ། །སེམས་ཅན་ཕན་པ་ཤིན་ཏུ་བརྩོན། །དེ་ཡང་དེ་ཡི་ཕྱོགས་བརྟེན་བཞུགས། །རྫུ་འཕྲུལ་ཆེན་པོ་སྐྱོང་ཞིང་སྲུང་། །དགའ་བྱེད་བྱང་གི་སྒོ་སྲུང་ཞིང་། །དེ་བཞིན་ལྷོ་ན་ངན་སྤོང་ངོ་། །ནུབ་སྒོར་ཡང་དག་བཤད་པ་ནི། །བགེགས་ཆེན་རིགས་ལས་ཡང་དག་བྱུང་། །རང་གི་ཕྱག་རྒྱ་མཚན་མར་བཅས། །རྫུ་འཕྲུལ་ཆེན་མོ་སྲུང་ཞིང་བཞུགས། །ཞེས་པས་ཤར་སྒོར་ནག་མོ། བྱང་སྒོར་དགའ་བྱེད། ལྷོ་སྒོར་ངན་སྤོང་། །ནུབ་སྒོར་བགེགས་ཆེན་རྣམས་རང་གི་ཕྱག་རྒྱ་དང་མཚན་མར་བཅས་ཏེ། གྲི་གུག་དང་རྫ་རྔ་བརྡུང་བ་དང་། དབྱུག་ཐོ་དང་། རྩེ་གསུམ་རྣམས་རིམ་པ་ལྟར་འཛིན་པའོ། །ཁ་དོག་དམིགས་བསལ་མེད་པ་རྣམས་དེ་བཞིན་གཤེགས་པའི་རིགས་སེར་པོ། པདྨའི་རིགས་དཀར་པོ། ལས་ཀྱི་རིགས་ལྗང་ཁུ་སྟེ། སངས་རྒྱས་སེར་པོར་བྱ་བ་སྟེ། །ཆོས་ནི་དཀར་པོ་ཉིད་དུ་བྱ། །དགེ་འདུན་ལྗང་ཁུར་བྱ་བ་སྟེ། །ཞེས་སོ། །གདན་དམིགས་བསལ་མེད་པ་རྣམས་སངས་རྒྱས་བྱང་སེམས་སེམས་སྐྱིལ་གྱིས་བཞུགས་པའོ། །ཁྲོ་བོའི་རྒྱལ་པོའི་དཀྱིལ་འཁོར་རོ།།ཁྲུ་གང་ངམ་ནི་ཁྲུ་གཉིས་པར། །ཇི་ལྟར་འབྱོར་པ་མཛེས་པར་བྱ། །དེ་རུ་སྒོ་གཅིག་པ་ཡིན་ཏེ། རྡོ་རྗེའི་གུར་ནི་སྦྱང་བར་བྱ། །རྡོ་རྗེ་ར་བ་ཀུན་ཏུ་བསྐོར། །དཀྱིལ་འཁོར་དམ་པ་བྲི་བར་བྱ། །ཞེས་པས། ཚངས་ཟུར་རྣམས་554

ལེགས་པར་བཏབ་ལ་དཀྱིལ་འཁོར་གྲུ་བཞི་པ་སྒོ་གཅིག་ནུབ་ཏུ་བསྟན་པ་་་་་ཕྱོགས་ཚོན་དང་རྩིག་པ་སྔ་མ་དང་འདྲ་བ་བྲིས་ལ།དེ་ཡི་དབུས་སུ་དཔའ་བོ་ནི། །པདྨའི་སྟེང་ན་ཡང་དག་བཞུགས། །ཞེས་པས། དབུས་སུ་ཤཱཀྱ་ཐུབ་པ་སྔར་བཞིན་དུ་བྲིའོ། །དེ་ཡི་ཤར་དུ་སངས་རྒྱས་ཀྱི། །ཡུམ་ནི་ནམ་མཁའི་སྤྱན་ཡིན་ནོ། །ཞེས་པས། ཤར་དུ་སངས་རྒྱས་ཀྱི་ཡུམ་ནམ་མཁའི་སྤྱན་སྔར་བཞིན་དུ་བྲིའོ། །དེ་ཡི་གཡོན་དུ་བྲི་བྱ་བ། །ནམ་མཁའ་དྲི་མེད་རྡོ་རྗེ་འཛིན། །ཅེས་པས། ནམ་མཁའ་དྲི་མེད་དཀར་པོ། ཕྱག་ན་རྡོ་རྗེ་རྩེ་གསུམ་པ་འཛིན་པ་བྲིའོ། །གཡས་ཀྱི་ཕྱོགས་སུ་ཤུགས་ཆེན་པོ། །འཕྲོ་བ་རྡོ་རྗེ་ཕྲེང་བ་ཅན། །ཞེས་པས། རྡོ་རྗེ་ཕྲེང་བ་ཅན་རྡོ་རྗེ་ཕྲེང་བ་འཛིན་པ་གཡས་སུ་བྲིའོ། །དཔའ་བོ་ཆེན་པོ་གཡོན་ཕྱོགས་སུ། །རྡོ་རྗེ་ཕྱག་ཅན་རྡོ་རྗེ་ཅན། །ཞེས་པ་སྟེ། ཕྱག་ན་རྡོ་རྗེ་རྡོ་རྗེ་བསྣམས་པ་གཡོན་དུའོ། །དཔའ་བོ་ཆེན་པོ་གཡས་ངོས་སུ། །ཁྲོ་ཆེན་སྙེམས་ཚུལ་ཞེས་བྱ་བ། །ཞེས་པས། རྡོ་རྗེ་སྙེམས་པ་ཕྱག་གཉིས་ཀྱིས་རྡོ་རྗེ་རྩེ་ལྔ་པ་གཉིས་སྙེམས་པའི་ཚུལ་གྱིས་དཀུར་བརྟེན་པ་གཡས་སུའོ། །འོག་ཏུ་ངོས་སུ་མགོན་པོ་ནི། །མི་གཡོ་བ་ནི་སྟོབས་ཆེན་པོ། །ཁྲོ་བོ་ཆེན་པོ་རལ་གྲིའི་ཕྱག །ཁམས་གསུམ་རྣམས་ནི་གཅོད་པར་བྱེད། །ཅེས་པས། འོག་སྟེ། ནུབ་ཕྱོགས་སུ་མི་གཡོ་བ་སྔར་བཞིན་དུ་བྲིའོ། །སྒོ་ཡི་ཕྱོགས་སུ་བྲི་བྱ་བ། །མཐོང་དགའ་མངོན་ཕྱོགས་དེ་བཞིན་ནོ། །ཞེས་པས་སྒོའི་གཡས་དང་གཡོན་དུ།མཐོང་དགའ་ནི། འདུལ་དཀའ་དང་འགྱུར་གྱི་བྱེ་བྲག་ཡིན་པས་ཁྲོ་བོ་ནག་པོ་ཐོ་བ་འཛིན་པ། མངོན་ཕྱོགས་དམར་པོ་རྡོ་རྗེ་འཛིན་པ་སྟེ། གསང་པའི་555

བདག་པོའི་དཀྱིལ་འཁོར་རོ།།གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རྣམ་པར་བརྒྱན། །ཅེས་པས་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་ལྡན་པ། ཅིག་པ་དང་ཕྱོགས་ཚོན་སྔར་དང་འདྲ་བའི་དབུས་སུ། དེ་ལ་བཅོམ་ལྡན་དཔའ་བོ་ཆེ། །ཆོས་ནི་ཐམས་ཅད་ཡང་དག་ལྡན།།ཞེས་པས་དབུས་པདྨ་དཀར་པོའི་གདན་ལ་ཤཱཀྱ་ཐུབ་པ་སྔར་བཞིན་བྲི་སྟེ། འདི་ཡང་ཞལ་ནུབ་བསྟན་དུ་དོན་གྱིས་ཐོབ་བོ། །དེ་ཡི་གཡས་དང་གཡོན་ངོས་སུ། །ནམ་མཁའ་དྲི་མེད་ཤུགས་ཆེན་པོ། །རྡོ་རྗེ་འཛིན་པ་གཉིས་བྲི་བྱ། །ཞེས་པས་གཡས་སུ་ནམ་མཁའ་དྲི་མེད་དང་། གཡོན་དུ་རྡོ་རྗེ་འཛིན་པ་སྟེ། ཕྱག་རྡོར་གཉིས་སྔར་བཞིན་དུ་བྲི། འོག་ཏུ་ཁྲོ་བོ་ཆེན་པོ་སྟེ། །མི་གཡོ་བ་ནི་སྟོབས་པོ་ཆེ། །ཕྱག་ན་རལ་གྲི་ཟུར་གྱིས་གཟིགས། །འཆི་བདག་མཐར་བྱེད་མངོན་སུམ་བཞིན། །མེ་ཡི་དཀྱིལ་འཁོར་ལ་བཞུགས་པ། །རླུང་དང་ལྷན་ཅིག་སྦྱར་བར་བྱ། །ཞེས་པས། རླུང་གི་དཀྱིལ་འཁོར་ནག་པོ་ཟླ་གམ་གྱི་དབུས་སུ་མེའི་དཀྱིལ་འཁོར་དམར་པོ་གྲུ་གསུམ།དེའི་དབུས་སུ་མི་གཡོ་བ་ཕྱག་གཡས་རལ་གྲི། གཡོན་ཞགས་པ་བསྣམས་པ།རྡོ་བ་དམར་པོའི་སྟེང་ན་བཞུགས་པ། འབར་བའི་འོད་ཀྱི་ཕྲེང་བ་འཁྲུགས་ཤིང་སྤྱན་ཟུར་མིག་ཏུ་གཟིགས་པའོ། །ཁྲོ་བོ་ཆེན་པོའི་དཀྱིལ་འཁོར་རོ།།ཀུན་ནས་ཁྲུ་ཚད་ལྔ་ཡིན་ཏེ། །ཁྱམས་ཀྱིས་སོ་སོར་རྣམ་པར་བརྒྱན། །རྟ་བབས་རྣམ་པར་བཙུགས་པ་ནི། །ནུབ་ཀྱི་སྒོར་ནི་བསྒོམ་པར་བྱ། །སྒོ་ཡི་ལས་ནི་འཇིགས་མེད་པར། །བྱང་ཕྱོགས་ཀྱི་ནི་རབ་ཏུ་བྱ། །སྔར་གྱི་བཞིན་དུ་556 ་

ཆོ་ག་ཡིས། །གྲུ་བཞི་རུ་ནི་ཐིག་གདབ་བྱ། །སྒོ་ཁྱུད་དང་ནི་ཁྱམས་དང་ལྡན། །སྣམ་བུས་ཀྱང་ནི་ཡང་དག་བརྒྱན། །ཞེས་པས། སྔར་བཞིན་དུ་གྲུ་བཞི་སྒོ་བཞི་རྟ་བབས་དང་བཅས་པ། སྒོའི་ལས་བྱང་དུ་བྱ་བར་གསུངས་པས་སྒོ་བཞི་ཡོད་པར་གྲུབ་ཅིང་ནུབ་ཀྱི་སྒོ་བྱེ་བ། ཕྱོགས་ཚོན་ཚད་དང་རྩིག་པ་སྔར་དང་འདྲ་བའི་དབུས་སུ། དེ་ནས་སྔགས་པས་དབུས་ཀྱི་ཆར། །རལ་གྲི་ཕྱག་རྒྱ་གཟུགས་བཟང་ལྡན། །མེ་ཡི་དཀྱིལ་འཁོར་དབུས་སུ་ནི། །རིན་ཆེན་རྡོ་བར་ལེགས་པར་གནས། །འབར་བའི་ཕྲེང་བ་གཟི་བརྗིད་འཁྲིགས། །ཉི་མ་འཆར་་ཁའི་འོད་དང་མཚུངས། །རང་གི་ས་བོན་ས་བོན་གྱིས། །རྫོགས་པའི་སངས་རྒྱས་བསྒོམ་བྱ་བྲི། །ཞེས་པས། དབུས་སུ་མེའི་དཀྱིལ་འཁོར་གྱི་དབུས་སུ་རིན་པོ་ཆེའི་རྡོ་ལེབ་ལ་གནས་པའི་འཇམ་དཔལ་སྐུ་མདོག་ཉི་མ་འཆར་ཁའི་འོད་དང་ལྡན་པ་སྔར་དང་འདྲ་བ་བྲི། དེ་ཡི་བྱང་དུ་བྲི་བ་ནི། །བུམ་པ་རྡོ་རྗེ་མཚན་མ་ཅན། །ཞི་བ་འབར་བའི་ཕྲེང་བས་འཁྲིགས།།འཇིག་རྟེན་གཙོ་བོ་དེ་རང་ནི། །ཞེས་པས་བྱང་དུ་ཆུའི་དཀྱིལ་འཁོར་བུམ་པ་རྡོ་རྗེས་མཚན་པའི་སྟེང་དུ་སྤྱན་རས་གཟིགས་དབང་ཕྱུག་སྔར་དང་འདྲ་བའོ། །ལྷོ་ཡི་ཕྱོགས་སུ་མགོན་པོ་ཡི། །རྡོ་རྗེ་འབད་པས་བྲི་བར་བྱ། །མེ་ཡི་དཀྱིལ་འཁོར་དབུས་སུ་ནི། །ཕྱག་ན་རྡོ་རྗེ་བློ་ལྡན་པས། །ཞེས་པས་ལྷོར་མེའི་དཀྱིལ་འཁོར་གྱི་དབུས་སུ་ཕྱག་རྡོར་སྔར་བཞིན་དུ་བྲིའོ། །དབང་ལྡན་ཕྱོགས་ལ་བརྟེན་ནས་ནི། །མཛེས་པའི་གཟུགས་བརྙན་ཕྱག་རྒྱ་བྲི། །རིན་ཆེན་རྡོ་བར་བཞུགས་ཤིང་འབར།།ཡིད་བཞིན་ནོར་བུ་ཞེས་སུ་བཤད།།ཅེས་པས་དབང་ལྡན་དུ་རིན་པོ་557

ཆེའི་རྡོ་ལེབ་ཀྱི་སྟེང་བྱང་སེམས་ཐམས་ཅད་ཀྱི་ཕྱག་རྒྱ་ཡིད་བཞིན་གྱི་ནོར་བུ་བྲིའོ། །ཁྲོ་རྒྱལ་ཕྱག་རྒྱ་རྟུལ་ཕོད་རོལ། །སྟེང་དུ་པདྨ་བྲིས་ནས་ནི། །སངས་རྒྱས་ཐམས་ཅད་དེ་རུ་བཞུགས། །ཞེས་པས་ཤར་དུ་མི་གཡོ་བའི་ཕྱག་རྒྱ་རལ་གྲིའི་སྟེང་དུ་པདྨ་དཀར་པོ་ལ་གནས་པའི་སངས་རྒྱས་ཐམས་ཅད་ཀྱི་ཕྱག་རྒྱ་ཆོས་འབྱུང་བྲི། མེ་ཡི་ཕྱོགས་ལ་བརྟེན་ནས་ནི། །རབ་ཏུ་འབད་པས་རྡོ་རྗེ་བྲི། ་།འབར་བའི་ཕྲེང་བ་འཇིགས་སུ་རུང་། །པདྨ་ལ་ནི་རབ་ཏུ་བཞུགས། །ཞེས་པས་མེ་མཚམག་སུ་པདྨ་ལ་གནས་པའི་རྡོ་རྗེ་ལ་འོད་ཟེར་འབར་བའི་་་་ཕྲེང་བ་འཁྲིགས་པ་བྲིའོ། །བློ་དང་ལྡན་པས་འོག་ཏུ་ནི། །ཁྲོ་བོའི་རྒྱལ་པོ་མངག་གཞུག་བྲི། །རྡོ་རྗེ་རྡོ་བའི་སྟེང་ན་གནས། །རྡོ་རྗེ་འབར་བས་ཡོངས་སུ་བསྐོར། །ཞེས་པ་དང་། རླུང་གི་དཀྱིལ་འཁོར་དབུས་སོན་བར། །རྟག་ཏུ་འབར་བས་འཁྲིགས་པ་ཡི། །ཞགས་པའི་ཕྱག་རྒྱ་དེ་ལ་བྲི། །ཞེས་པས་འོག་སྟེ།ནུབ་ཕྱོགས་སུ་རླུང་གི་དཀྱིལ་འཁོར་གྱི་སྟེང་དུ་རྡོ་རྗེའི་རྡོ་བ་རྡོ་རྗེ་འབར་་་་་་བས་ཡོངས་སུ་བསྐོར་བའི་དབུས་སུ་མི་གཡོ་བ་མངག་གཞུག་པ་སྔར་བཞིན་དུ་བྲིའོ། །དེ་ནས་གཉིས་པའི་ཆ་ལ་ནི། །ཕོ་ཉ་མོ་ནི་ཀུན་ནས་བྲི། །བརྟན་པ་ཞེས་བྱའི་ཕོ་ཉ་མོ། །བྱང་ཕྱོགས་སུ་ནི་ཡང་དག་གནས། །ཆུ་ཡི་དཀྱིལ་འཁོར་ལ་བཞུགས་པར། །མཁའ་བསོད་མ་ནི་དེ་ལ་བྲི། །ལྷོ་ཡི་ཕྱོགས་སུ་རྣམ་འཇིགས་མ། །ཉི་མའི་དཀྱིལ་འཁོར་དབུས་ན་བཞུགས།།བགེགས་རྣམས་ཀུན་ནས་འཇིགས་པར་བྱེད།།འཇིགས་པ་ཡི་ནི་མེ་ལྟར་འབར། །འཁོར་ལོ་རྡོ་བའི་སྟེང་ན་བྲི། །དེ་ཡི་གཡོག་འཁོར་དག་གི་དོན། །རབ་ཏུ་འབད་དེ་བྲི་བར་བྱ། །558

མཁའ་བསོད་མ་ནི་སྣམ་བུ་ལ། །གཏུན་ཤིང་དང་ནི་ཐོ་བ་ཉིད། །རབ་ཏུ་འབད་པས་བྲི་བར་བྱ། །སླར་ཡང་ནུབ་ཕྱོགས་སུ་སོན་པར། །བཅོམ་ལྡན་མ་ནི་འཇིགས་པ་བྲི། །མཛོད་སྤུ་ཞེས་ནི་བཤད་པ་ནི། །ཕྱག་རྒྱ་ཤར་གྱི་ཆ་ལ་བྲི། །ལྷ་མོ་པད་དཀར་སྟེང་ན་བཞུགས། །རིན་ཆེན་ཕྲེང་བས་རྣམ་པར་བརྒྱན། །ཅེས་པས། སྣམ་བུ་ཕྱི་མ་ལ་བྱང་དུ་ཆུའི་དཀྱིལ་འཁོར་གྱི་སྟེང་དུ་ཕོ་ཉ་མོ་བརྟན་པ། ལྷོ་རུ་ཉི་མའི་དཀྱིལ་འཁོར་གྱི་དབུས་སུ་རྣམ་འཇིགས་མ་རྡོ་བའི་སྟེང་ན་གནས་པ། ནུབ་ཏུ་བཅོམ་ལྡན་མ།ཤར་དུ་པད་མ་དཀར་པོའི་སྟེང་དུ་མཛོད་སྤུ་སྟེ། རེ་རེའང་གཡོག་འཁོར་དང་བཅས་པ་ཕྱག་ན་གཏུན་ཤིང་དང་ཐོ་བ་ཐོགས་པའོ། །ཡང་ན་མཛོད་སྤུ་ནི། དཀར་པོ་ལག་ན་ཡིད་བཞིན་གྱི་ནོར་བུ་ཐོགས་པའོ། །དེ་ལྟར་དམིགས་བསལ་མེད་པ་རྣམས་ལ་སྐུ་མདོག་སངས་རྒྱས་ཀྱི་རིགས་སེར་པོ། པདྨའི་རིགས་དཀར་པོ། རྡོ་རྗེ་རིགས་རྣམས་ལྗང་ཁུ་དང་། ཁྲོ་བོ་རྣམས་ནག་པོ་དང་། བཞུགས་སྟངས་དམིགས་བསལ་མེད་པ་རྣམས་སེམས་སྐྱིལ། ཕྱག་གཡོན་དམིགས་བསལ་མེད་པ་རྣམས་དཀུར་བརྟེན་ནམ་གདན་བརྟེན། རྒྱན་ཆ་ཞི་བ་ཕལ་ཆེར་རིན་པོ་ཆེ་དང་ལྷ་རྫས་ཀྱི་ན་བཟའ་འོ། །འདི་ནི། འཇམ་དཔལ་གྱི་དཀྱིལ་འཁོར་ཏེ། མི་གཡོ་བ་རྟུལ་ཕོད་པའི་རྟོག་པ་ནས་བྱུང་བའི་དཀྱིལ་འཁོར་རྣམས་ཏེ། དེ་བཞིན་གཤེགས་པའི་རིགས་ཀྱི་དཀྱིལ་འཁོར་རོ། །གཉིས་པ་གསུང་པདྨའི་རིགས་སྟོན་པའི་རྒྱུད་ནི་མ་རྙེད་དོ། །གསུམ་པ་ཐུགས་ཀྱི་རིགས་ཀྱི་དཀྱིལ་འཁོར་ནི། ཕྱག་ན་རྡོ་རྗེ་དབང་བསྐུར་བའི་559

རྒྱུད་ལས། ཀུན་ཏུ་གྲུ་བཞི་ལྷམ་པར་ནི། །དེ་ལྟར་གནས་དེ་བྱས་ནས་སུ། །དེ་ནས་ཕྱི་རོལ་དེ་བཞིན་དུ། །ཆོ་ག་བཞིན་དུ་ཆ་བརྒྱད་བྱ། །ཞེས་པས་ཚངས་ཟུར་རྣམས་ལེགས་པར་བཏབ་ནས་ཇི་ལྟར་རིགས་པའི་དཀྱིལ་འཁོར་ནང་་་་མའི་རྩ་ཐིག དེའི་ཉིས་འགྱུར་གྱིས་གཉིས་པའི་རྩ་ཐིག དང་པོའི་སུམ་འགྱུར་གྱིས་རྩ་ཐིག་གདབ་སྟེ། གནས་གསུམ་དག་ཏུ་ངེས་པར་ཡང་ ཆ་བརྒྱད་ཙམ་ལས་འཚམ་པ་ཡི། །ཐོག་མའི་སྒོ་ནི་གདོད་པར་བྱ། །དཀྱིལ་འཁོར་རིམ་པ་བར་མ་ལ། །སྔ་མ་ཉིས་འགྱུར་སྒོར་ཤེས་བྱ། །རིམ་པ་གསུམ་པར་སུམ་འགྱུར་དང་། །སྒོ་གང་དག་ཀྱང་མཁས་པས་བྱ། །རྟ་བབས་དག་གི་ཚད་རྣམས་ནི། །དབུས་ཀྱི་ཆ་དང་མཉམ་པར་བྱ། །ལྷ་ཡི་གཙོ་བོ་རྣམས་ལ་ཡང་། །སྒོ་ཁང་དག་ནི་བྱ་བར་བྱ། །ཞེས་པས་རང་རང་གི་རྩ་ཐིག་གི་བརྒྱད་ཆ་སྒོ་དང་། དེ་དང་མཉམ་པར་སྒོ་ཁྱུད་ལ་སོགས་པ་བྱ་ཞིང་། དབུས་ཀྱི་སྒོའི་སུམ་འགྱུར་ཕྱི་མ་ལ་ཡོད་པ་བཞིན་དུ་རྟ་བབས་ཀྱང་སྒོའི་སུམ་འགྱུར་དུ་བྱ།གཞན་སྤྱི་དང་མཐུན་ནོ། །རྩིག་པ། ཐོག་མར་དཀར་པོ་དགྱེ་བར་བྱ། །དེ་ཡི་འོག་ཏུ་དམར་པོ་དགྱེ། །དེ་ཡི་འོག་ཏུ་སེར་པོ་སྟེ། །དེ་ཡི་འོག་ཏུ་ལྗང་ཁུ་དགྱེ། །ཐམས་ཅད་དབང་གི་ནང་རོལ་དུ། །སྔགས་པས་ཚོན་རྩི་ནག་པོ་དགྱེ། །ཞེས་ཏེ། ཕྱི་ནས་རིམ་པ་བཞིན་ནོ། །དེ་ཡི་སྙིང་པོའི་དབུས་སུ་ནི། །བུམ་པ་ཟླ་འོད་འདྲ་བ་བྲི། །དེ་ཡི་སྟེང་དུ་རླུང་ཆེན་ཏེ། །འབར་ཞིང་ཏོག་དང་ལྡན་པ་བྲི། །ཟླ་གམ་འདྲ་ཞིང་དྲག་པོ་སྟེ། །འོད་ནི་དབྱར་སྤྲིན་མདོག་འདྲ་ལ། །རླུང་གི་སྟེང་དུ་མེ་བྲི་སྟེ། །དབྱིབས་ནི་གྲུ་གསུམ་གནས་པ་ཡིན། །རྟགས་ནི་འབྲས་560

བུ་ཟུར་གསུམ་པ། །འཇིགས་པའི་དུས་ཀྱི་མེ་དང་མཚུངས། །དེ་ཡི་དབུས་སུ་པདྨ་བྲི། །འོད་ནི་དུས་མཐའི་མེ་དང་འདྲ། །ཞེས་པས། དབུས་སུ་བུམ་པས་མཚན་པའི་ཆུའི་དཀྱིལ་འཁོར་དཀར་ཟླུམ་གྱི་སྟེང་དུ་རླུང་གི་དཀྱིལ་འཁོར་ནག་པོ་བ་དན་གྱིས་མཚན་པ། དེའི་སྟེང་དུ་མེའི་དཀྱིལ་འཁོར་གྲུ་གསུམ་དམར་པོ་རི་མོ་ཟུར་གསུམ་གྱིས་མཚན་པའི་དབུས་སུ། མདོར་ན་དབུས་ཀྱི་པདྨ་ནི། །འདབ་མ་བརྒྱད་པར་བརྗོད་པ་སྟེ། འདབ་མ་དཀར་པོ་ཤར་ཕྱོགས་སུ། །ནུབ་ཕྱོགས་སུ་ནི་དམར་པོ་ཉིད། །བྱང་ཕྱོགས་སུ་ནི་སེར་པོ་སྟེ། །ལྷོ་ཕྱོགས་སུ་ནི་ནག་པོ་ཉིད། །འདབ་མ་ལྷག་མ་རྣམས་ཀུན་དུ། །རྒྱལ་བ་རྣམས་ཀྱི་འདྲེན་མར་གསུངས། །ཞེས་ཏེ་མཚམས་ཀྱི་འདབ་མ་རྣམས་འདྲེན་མ་སྟེ།ཕྱེད་གཟུགས་སུ་བྱ་ལ། འདིས་ཕྱོགས་མདོག་ཀྱང་བསྟན་ནོ། །པདྨ་དེ་ལ་འོད་དམར་པོ་འཕྲོ་བའོ། །དེ་ཡི་སྙིང་པོའི་དབུས་སུ་ནི། །འཁོར་ལོས་བསྒྱུར་བ་བྲི་བར་བྱ། །ཞེས་པ་སྟེ། དབུས་སུ་བཅོམ་ལྡན་འདས་རྣམ་པར་སྣང་མཛད་བྲིའོ། །དེ་ནི་པདྨ་དཀར་པོ་ལ་བཞུགས་པ། གསེར་གྱི་མདོག་ཅན། མེ་ལྕེ་འབར་བ་ལང་ལོང་དུ་གྱུར་པ་ཐོར་ཚུགས་ཅན། དར་རམ་རས་ཀྱི་ཤམ་ཐབས་མནབས་པ། ན་བཟའ་བླ་གོས་དར་ལ་མནབས་པ། ཏིང་ངེ་འཛིན་དུ་སྙོམས་པར་ཞུགས་པ། ཞལ་ཡིད་ཙམ་འཛུམ་པ། མཚན་ཐམས་ཅད་དང་ལྡན་པ་བྲིའོ། །འདབ་མ་བརྒྱད་ལ་བདེ་བར་གཤེགས་པ་བརྒྱད་བྲི་སྟེ། ཤར་ཕྱོགས་སུ་རིན་ཆེན་ཏོག ལྷོ་ཕྱོགས་སུ་མེ་ཏོག་ཤིན་ཏུ་རྒྱས་པའི་རྒྱལ་པོའི་དབང་པོ། ནུབ་ཕྱོགས་སུ་འོད་དཔག་མེད། བྱང་ཕྱོགས་སུ་མི་འཁྲུགས་པ།561

བྱང་ཤར་དུ་གཙུག་ཏོར་ཅན། ཤར་ལྷོར་རྣམ་པར་གཟིགས། ལྷོ་ནུབ་ཏུ་ཐམས་ཅད་སྐྱོབ་ནུབ་བྱང་དུ་འཁོར་བ་འཇིག་གོ །དེ་དག་ཐམས་ཅད་ཀྱང་པདྨ་དཀར་པོའི་སྟེང་ན་རྡོ་རྗེ་སྐྱིལ་ཀྲུང་གིས་བཞུགས་པ་སྟེ། དེ་དག་རྡོ་རྗེ་འཆིང་ཚུལ་འདོད། །གདན་ནི་པདྨར་བརྟེན་པ་སྟེ། །མཆོག་ཏུ་དཀར་ཞིང་མཛེས་པ་ཡིན། །ཞེས་སོ། །དེ་ལ་མེ་ཏོག་ཤིན་ཏུ་རྒྱས་པའི་རྒྱལ་པོའི་དབང་པོ་ནི། གསེར་གྱི་མདོག་ཅན། མཚན་ཐམས་ཅད་དང་ལྡན་པ། ཏིང་ངེ་འཛིན་ལ་སྙོམས་པར་བཞུགས་པ་སྟེ། ཁ་དོག་དུ་མའི་འོད་ཟེར་རྣམས་ཀྱིས་ཡོངས་སུ་བསྐོར་བ། གཙུག་ཏོར་ནས་འོད་ཟེར་ཆེན་པོ་འབྱུང་བ། ཞལ་ཡིད་ཙམ་འཛུམ་པར་བྱའོ། །ཞེས་གསུངས་པ་བཞིན་དུ་གཞན་ཡང་དེ་དང་མཚུངས་པར་བལྟའོ། །བཅོམ་ལྡན་འདས་དེ་ནི་གཟུགས་སམ། ཕྱག་རྒྱ་འམ། ཡི་གེ་ཅི་རིགས་སུ་གཞག་པར་བྱའོ། །ཞེས་གསུངས་པ་དེ་ནི་ཐམས་ཅད་ལ་ཤེས་པར་བྱའོ། །སྒོ་གཉིས་པའི་ནང་གི་ཤར་དུ་འཁོར་ལོ་ཕྲ་མོས་ཁོར་ལུག་ཏུ་བསྐོར་བའི་དཀྱིལ་འཁོར་གྱི་དབུས་སུ་མེའི་དཀྱིལ་འཁོར་རྡོ་རྗེ་དམ་པ་སྦྱིན་པ་གུར་གུམ་གྱི་མདོག་འདྲ་བ། ཕྱག་གཡས་མཆོད་སྦྱིན། གཡོན་ཨུཏྤལ་རྡོ་རྗེས་མཚན་པ་འཛིན་པ། གཞོན་ནུ་ཟུར་ཕུད་ལྔ་དང་ལྡན་པ། པདྨ་དཀར་པོའི་གདན་ལ་འདུག་པའོ། །དེའི་འཁོར་གཡས་སུ་དྲ་བ་ཅན་གྱི་འོད། གཡོན་དུ་ཕོ་ཉ་མོ་ལྔ་དེ་ཉིད་དང་འདྲ་བའམ། ཡང་ན་རྣམ་སྣང་མངོན་བྱང་ལས་གསུངས་པ་ལྟར་རིན་པོ་ཆེའི་དྲ་བ་དང་ལྕགས་ཀྱུ་ཐོགས་པ། དེའི་འཁོར་དྲི་མ་མེད་པའི་འོད།ཨུཏྤལ་ཁ་མ་བྱེ་བ་ཐོགས་པ། རིན་ཆེན་ཅོད་པན་ཅན་རིན་པོ་ཆེ་འཛིན་པ་བྲི།562

ཕོ་ཉ་མོ་ལྔ་ནི། སྐྲ་ཅན་མ་ཨུཏྤ་ལས་མཚན་པའི་རལ་གྲི། ཉེ་བའི་སྐྲ་ཅན་མ་མདུང་གསུམ། སྣ་ཚོགས་མ་དབྱུག་པ། ནོར་ལྡན་མ་རྒྱལ་མཚན། འགུགས་མ་ལྕགས་ཀྱུ་འཛིན་པ་བྲིའོ། །ཤར་ལྷོ་མཚམས་སུ་རྡོ་རྗེས་བརྒྱན་པའི་དཀྱིལ་འཁོར་དུ་བྱང་སེམས་ཀུན་ཏུ་བཟང་པོ་འཁོར་དང་བཅས་པ་སྐུ་མདོག་སེར་པོ། ཕྱག་ན་ཡིད་བཞིན་གྱི་ནོར་བུ་བསྣམས་པའོ།།ལྷོ་ཕྱོགས་སུ་རྡོ་རྗེས་མཚན་པའི་དཀྱིལ་འཁོར་དུ་ལག་ན་རྡོ་རྗེ་སྔོ་བསངས་ཏེ། ལྗང་ཁུ།བཞིན་ཅུང་ཟད་ཁྲོས་པ། གོས་ཚིག་གུ་གྱོན་པ། གཡོན་འགྱིང་བ་དང་བཅས་པས་སྙེམས་པ།གཡས་རྡོ་རྗེ་འབར་བ་གསོར་བ་འཁོར་རྡོ་རྗེ་འཆང་བ་རྣམས་ཀྱང་དེ་དང་་་་འདྲ་བ་བྲིའོ། །ལྷོ་ནུབ་ཏུ་རྡོ་རྗེས་མཚན་པའི་འཁོར་ལོའི་དཀྱིལ་འཁོར་དུ་བྱང་སེམས་སྒྲིབ་པ་རྣམ་སེལ་གསེར་མདོག ཐོར་ཚུགས་དང་ཅོད་པན་ཅན།ཕྱག་ན་ཡིད་བཞིན་གྱི་ནོར་བུ་འཛིན་པ། དེའི་འཁོར་ངོ་མཚར་ཅན་གཡས་བུམ་པའི་སྟེང་ན་རྡོ་རྗེ་རྩེ་གཅིག་པ་ཅན་འཛིན་པ། མི་འཇིགས་སྦྱིན་གཡས་ཕྱག་རྒྱ་དེ་ཉིད་མཛད་པ། ངན་སོང་སྤོང་ཕྱག་གཡས་མ་ཤར་ལ་གྱེན་དུ་འགྲེན་པའི་ཚུལ་དུ་མཛད་པ། སྐྱོབ་སེམས་བློ་གྲོས་གཡས་སྙིང་རྗེའི་ལག་པ་བྲང་དུ་བཞག་པ།བྱམས་པ་སྔོན་འབྱུང་ཕྱག་གཉིས་མེ་ཏོག་འཛིན་པའི་ཚུལ་དུ་མཛད་པ། སྙིང་རྗེས་གདུང་བ་ལག་པ་སྙིང་གར་བཞག་ནས་གུང་མོ་ནང་དུ་བཀུག་པ། གདུང་བ་ཞི་བྱེད་གཡས་མཆོག་སྦྱིན་གྱི་སོར་མོ་ལས་ཆུ་རྒྱུན་འོང་བ། བློ་གྲོས་བསམ་མི་ཁྱབ་གཡས་ཡིད་བཞིན་གྱི་ནོར་བུ་འཛིན་པ་རྣམས་པད་གདན་ལ་བཞུགས་པའོ། །ནུབ་ཏུ་རྡོ་རྗེས་མཚན་པའི་འཁོར་ལོའི་563

དཀྱིལ་འཁོར་དུ་ནམ་མཁའི་སྙིང་པོ་ལྗང་ཁུ་གཟི་བརྗིད་ཆེན་པོ།གོས་དཀར་པོ་གྱོན་པ་ཕྱག་ན་ཐོགས་པ། པདྨའི་གདན་ལ་འདུག་པ། དེའི་འཁོར་དུ་ནམ་མཁའི་བློ་གྲོས་འཁོར་ལོ་འཛིན་པ། རྣམ་དག་བློ་གྲོས་དུང་འཛིན་པ། སྤྱོད་པའི་བློ་གྲོས་པདྨ་འཛིན་པ། ནམ་མཁའ་དྲི་མེད་ཨུཏྤལ་དུང་གི་སྟེང་དུ་བཞག་པ་འཛིན་པ། བརྟན་པའི་བློ་གྲོས་པདྨའི་སྟེང་དུ་རྡོ་རྗེ་བསྣམས་པའོ། །ནུབ་བྱང་མཚམས་སུ་པདྨ་རྡོ་རྗེས་མཚན་པའི་དཀྱིལ་འཁོར་དུ་བྱམས་པ་་་་་་སེར་པོ། འཁོར་དང་བཅས་པ་རིལ་བ་སྤྱི་བླུགས་འཛིན་པའོ། །བྱང་ཕྱོགས་སུ་པདྨ་རྡོ་རྗེས་མཚན་པའི་དཀྱིལ་འཁོར་དུ་སྤྱན་རས་གཟིགས་དཀར་པོ།འཁོར་དང་བཅས་པ་པདྨའི་ཕྱག་རྒྱ་དང་བཅས་པའོ། །བྱང་ཤར་དུ་རྡོ་རྗེས་མཚན་པའི་དཀྱིལ་འཁོར་དུ་བྱང་སེམས་སའི་སྙིང་པོ་ལྗང་ཁུ། འཁོར་དང་བཅས་པ་རིན་པོ་ཆེའི་ཆེན་པོ་འཛིན་པ་བྲི་སྟེ། དེ་ལྟར་འཁོར་ཐམས་ཅད་གཙོ་བོ་དང་མཚུངས་པར་བྲིས་ཀྱང་ཆོག་པར་མངོན་ནོ། །ཡང་ན་སའི་སྙིང་པོའི་འཁོར་དུ་རིན་ཆེན་འབྱུང་གནས་རྡོ་རྗེ་རྩེ་གསུམ་རིན་པོ་ཆེའི་སྟེང་ན་་་་འཛིན་པ། རིན་ཆེན་ལག་རིན་པོ་ཆེའི་སྟེང་ན་རྡོ་རྗེ་རྩེ་གཅིག་པ་འཛིན་པ།ས་འ་ཛིན་རིན་པོ་ཆེའི་སྟེང་ན་རྡོ་རྗེ་ཁ་གཅིག་པ་འཛིན་པ།ཕྱག་ན་རིན་ཆེན་རིན་པོ་ཆེའི་སྟེང་ན་རྡོ་རྗེ་རྩེ་ལྔ་པ་འཛིན་པ། བསམ་པ་བརྟན་པ་རིན་པོ་ཆེའི་སྟེང་ན་རྡོ་རྗེ་རྒྱ་གྲམ་འཛིན་པ་སྟེ། ལྔའོ། །དེའི་སྒོ་བཞིར་འཇིག་རྟེན་སྐྱོང་བ་བཞི་འཁོར་དང་བཅས་པ་བེ་ཅོན་འཛིན་པ། ནུབ་སྒོར་མིག་མི་བཟང་དམར་པོ་འཁོར་དང་བཅས་པ་རྡོ་རྗེ་འཛིན་པ། ལུས་ངན་གྱི་ཕྱག་རྒྱ་564

ནི། ཞགས་སོགས་ཞེས་རྒྱུད་ལས་འབྱུང་སྟེ། རྣམ་ཐོས་སྲས་དང་ལུས་ངན་གཉིས་ཟློས་ཤིང་ཡུལ་འཁོར་སྲུང་ཆད་པར་འགྱུར་བས་འགྱུར་གྱི་སྐྱོན་དུ་་་་་་གསལ། འོག་ཕྱག་རྒྱའི་སྐབས་ནས་ཡུལ་འཁོར་སྲུང་གི་ཞགས་པའི་ཕྱག་རྒྱའོ། །ཞེས་གསུངས་པའི་ཕྱིར་རོ།།དེས་ན་ཤར་སྒོར་ཡུལ་འཁོར་སྲུང་དཀར་པོ་འཁོར་དང་བཅས་པ་ཞགས་པ་འཛིན་པའོ། །ཕྱིའི་དཀྱིལ་འཁོར་གྲུ་བཞི་སྒོ་བཞི་སྒོ་ཁང་སྟེ། སྒོ་ཁྱུད་རྟ་བབས་དང་མུ་རན་ཏེ། འདོད་ཡོན་སྣམ་བུ་དང་བཅས་པ་ཕྱི་ནས་ཁོར་ཡུག་ཆེན་པོས་བསྐོར་བའི་ནང་དུ་འཇིག་རྟེན་་་་་པའི་ལྷ་རྣམས་འཁོར་དང་བཅས་པ་བྲི་སྟེ། དེ་ལ་ཤར་གྱི་དབུས་སུ་གླང་ཆེན་ས་སྲུང་དཀར་པོའི་སྟེང་དུ་བརྒྱ་བྱིན་སེར་པོ། འཁོར་ལྷའི་བུ་དུ་མ་དང་བཅས་པ་ཕྱག་གཡས་རྡོ་རྗེ་འཛིན་པའོ། །དེའི་བྱང་དུ་ངང་སྐྱ་དང་པདྨའི་གདན་ལ་ཚངས་པ་སེར་པོ། ཞལ་གཅིག་ཕྱག་བཞི་པ། ཐོར་ཚུགས་དང་ཅོད་པན་ཅན། ཚངས་རིས་ཀྱི་ལྷའི་བུ་དུ་མ་དང་བཅས་པ་ཕྱག་གཡས་པདྨ་བསྣམས་པའོ། །དེའི་བྱང་དུ་དབྱངས་ཅན་མ་དཀར་མོ། འཁོར་དང་བཅས་པ་པི་ཝང་ལེན་པ།དེའི་བྱང་དུ་སའི་ལྷ་མོ་སེར་མོ་འཁོར་དང་བཅས་པ་བུམ་པ་འཛིན་པ། དེའི་བྱང་དུ་དཔལ་ཆེན་མོ་དཀར་མོ་འཁོར་དང་བཅས་པ།གཡས་ཡིད་བཞིན་གྱི་ནོར་བུ། གཡོན་པདྨ་བསྣམས་པ། བརྒྱ་བྱིན་གྱི་ལྷོ་ཕྱོགས་སུ་ཉི་མ་འོད་ཟེར་ཕྲེང་བ་ཅན་དང་། ཚ་བར་བྱེད་པ་དང་།སྐེམ་བྱེད་དང། དུ་བ་འབྱིན་པ་དང་། རབ་འབར་དང་། སྲེག་བྱེད་རྣམས་འཁོར་ལྷའི་བུ་གཟི་བརྗིད་འཕགས་པ་དུ་མ་དང་བཅས་པ་ཤིང་རྟ་ལ་གནས་པ། ཤིང་565

རྟའི་ཕྱག་རྒྱ་དང་བཅས་པའོ། །ལྷོ་ཤར་མཚམས་སུ་མེའི་ནང་ན་གནས་པའི་དྲང་སྲོང་ཆེན་པོ་མེ་ལྷ། འཁོར་འོད་སྲུང་། གོ་ཏ་མ།མརྐཎྜི་ཡ། གན་ཝ་ཤིཇི།ཨི་གི་ར་ལ་སོགས་པའི་འཁོར་དང་བཅས་ཐམས་ཅད་མདོག་དམར་པོ། ཐལ་བའི་སོལ་རིས་གསུམ་དང་། སྙིང་གར་སུམ་མདོ་རིས་ཀྱི་མཚན་མ་མེ་ལྕེ་འབར་བའི་དབུས་ན་བཞུགས་པ། ཕྱག་གཡས་མི་འཇིགས་པ་སྦྱིན་པའི་ཕྱག་རྒྱ་མཛད་པའོ། །ལྷོ་ཕྱོགས་སུ་མ་ཧེ་ལ་གཤིན་རྗེ་ནག་པོ། འཁོར་བེ་ཅོན་ནག་པོ་དང་། སྐྱེས་བུ་ནག་པོ་དང་། དཔལ་མིན་དང་། རྟ་ནག་མ་ལ་སོགས་པ་དང་བཅས་པ་ནག་པོ་བེ་ཅོན་ཐོགས་པ། གཤིན་རྗེའི་ཤར་ཕྱོགས་ནས་པར་ལ་འཆི་བདག་ནག་པོ་དྲིལ་བུ་ཐོགས་པ། མཚན་མོ་ནག་མོ་ནག་མོ། ཏོག་སྟེ།རྒྱལ་མཚན་ཐོགས་པ། ནག་མོ་ནག་མོ་ཞགས་པ་ཐོགས་པ། དྲག་པོའི་ཆུང་མ་སེར་མོ།མདུང་རྩེ་གསུམ་ཐོགས་པ། ཚངས་པའི་ཆུང་མ་སེར་མོ། པདྨ་ཐོགས་པ། ཁྱབ་འཇུག་གི་ཆུང་མ་སེར་མོ། འཁོར་ལོ་ཐོགས་པ། གཞོན་ནུ་མ་དམར་མོ། མདུང་ཐུང་ཐོགས་པ། ཕག་གི་ཆུང་མ་སྔོན་མོ། ཐོ་བ་ཐོགས་པ། ཙ་མུཎྜ་མིའི་ཐོད་པ་ཐོགས་པ་དང་། དབང་མོ་སེར་མོ་སེར་མོ་རྡོ་རྗེ་ཐོགས་པ། ལུས་ངན་གྱི་ཆུང་མ་དབྱུག་ཐོབ་ཐོགས་པའོ། །གཤིན་རྗེའི་ནུབ་ཕྱོགས་སུ་ཡི་དྭགས་འཁོར་དང་བཅས་པ་སྟེ་ཁའི་ཕྱག་རྒྱ་དང་བཅས་པ་སྟེ། ཁའི་ཕྱག་རྒྱ་དང་བཅས་པ་བྲིའོ། །ཁའི་ཕྱག་རྒྱ་ནི། ལག་པ་ཐལ་མོ་སྦྱར་བ་ལས སོར་མོ་ཐམས་ཅད་ཁ་ཕྱེ་ལ་ཁད་པའི་ཚུལ་དུ་བྱས་པ་ལས་མཛུབ་མོ་གཉིས་ཀྱི་སོར་མོ་འཁྱུད་ལ།མཐེ་བོང་མཛུབ་མོའི་ངོས་ལ་བཞར་བའོ།།ཤ་ཟན་རྣམས་དྲ་བ་566

རྡོ་རྗེ་འཛིན་པ། རྣོན་པོ་རྣམས་ལྕགས་ཀྱི་རྡོ་རྗེ་འཛིན་པ།གྲིབ་གནོན་རྣམས་གདུགས་རྡོ་རྗེ་འཛིན་པ། བརྗེད་བྱེད་རྣམས་ལག་པ་བྲང་ལ་སྦྱར་བ། མཁའ་འགྲོ་མ་རྣམས་ལག་པ་བཀན་པའི་ཕྱག་རྒྱ། སྲིན་མོ་སོ་ཅན་དང་། གཡེང་བྱེད་དང་།མཚན་མོ་རྨུ་དང་།འཆའ་མ་དང་།རྨོངས་བྱེད་མ་དང་།རྒོད་མ་དང་།རྡོ་རྗེ་ལྟ་བུའི་ལྟོ་དང་། བུམ་སྟོད་མ་དང་། ཟངས་འདབ་ཅན་དང་། གློག་ཅན་མ་དང་། བུ་ཙ་ལི་ཀ་དང་། བོང་མོ་དང་། འཇིགས་རུང་མ་དང་། ཞིབ་མ་ལྟ་བུའི་སྡེར་མོ་ཅན་ལ་སོགས་པ་རྣམས་རྡོ་རྗེའི་མཆེ་བ་འཛིན་པ། ཤ་ཟ་རྣམས་རྡོ་རྗེ་བེ་ཅོན་གྱི་ལག་པའི་ཕྱག་རྒྱ་དང་བཅས་པར་བྲིའོ། །བདེན་བྲལ་གྱི་ཕྱོགས་སུ་བདེན་བྲལ་ནག་པོ། འཁོར་མཆེ་བཟང་དང་། དྲག་པོ་དང་།རབ་གཏུམ་དང་། འཇིགས་འཇིགས་ལྟ་དང་། སྐྲག་བྱེད་དང་།འཇིགས་བྱེད་ཆེན་པོ་དང་། གདོང་བཅུ་དང་། གཤིན་རྗེ་དང་། གཐིན་རྗེ་དྲིལ་བུ་དང་།རྣམ་པར་འཇིགས་འཇིགས་ལྟ་དང་། ཟླ་བའི་སྡེ་ལ་སོགས་པ་རལ་གྲི་འཛིན་པའོ། །ནུབ་སྒོའི་ལྷོ་ཕྱོགས་ན་ཕར་ཆུ་ལྷ་དང་། ཀླུའི་རྒྱལ་པོ་རྒྱ་མཚོ་དང་། མ་དྲོས་པ་དང་། འོད་ཟེར་རྒྱས་དང་། གློག་ལྕེ་དང་། རིན་ཆེན་ཅོད་པན་དང་།འཇོག་པོ་དང་།སོག་མ་མེད་དང་།ནོར་རྒྱས་དང་།སྟོབས་རྒྱུ་དང་།སྣ་ཐུམ་དང་། པདྨ་དང་། དུང་སྐྱོང་དང་། པད་ཆེན་དང་། དུས་ཅན་དང་། རིགས་ཅན་དང་། མགོ་གཅིག་དང་། རྫུན་པོ་དང་། དབང་པོའི་དགྲ་དང་། སྟོབས་ལྡན་ལ་སོགས་པ་འཁོར་དང་བཅས་པ་ཞགས་པ་ཐོགས་པའོ། །ནུབ་སྒོ་དང་ཉེ་བར་ཁྱུ་མཆོག་གི་སྟན་ལ་དབང་བྱུག་ཆེན་པོ་དཀར་པོ་མགྲིན་པ་སྔོན་པོ།567

མདུང་རྩེ་གསུམ་པ་འཛིན་པ། དེ་དང་ཉེ་བར་དཀའ་བཟློག་མ་སེར་མོ རྩེ་གསུམ་གདེངས་པ་འཛིན་པ། དེའི་བྱང་ངོས་སུ་ཚོགས་བདག་དཀར་པོ་གླང་སྣ་ཅན་དགྲ་སྟ་འཛིན་པ་འཁོར་དང་བཅས་པའོ། །དེའི་བྱང་དུ་ལྷ་མིན་དབང་པོ་ཐགས་བཟང་རིས་དང་། རབ་སིམ་དང་། ཞིང་མཆོག་དང་། ཝ་རི་དང་། རྔ་ཆེན་དང་། དུས་འཁོར་ཅན་དང་། དྲི་མེད་དང་། ཏོག་དང་། ཟླ་གདོང་དང་། རྣམ་འཇོམས་དང་། ཟབ་མོ་དང་། སྟོབས་ཅན་དང་། སྐྲ་ཅན་དང་། ཏོག་དྲེགས་དང་། རྣམ་སྣང་དང་། སྣ་ཚོགས་ཕྲེང་ཅན་ལ་སོགས་པ་འཁོར་དང་བཅས་པ་ནག་པོ།གོ་ཆ་དང་བཅས་པ་དབྱུག་ཐོ་རྡོ་རྗེས་མཚན་པ་འཛིན་པའོ། །རླུང་གི་ཕྱོགས་སུ་རི་དྭགས་ཀྱི་གདན་ལ་རླུང་ལྷ་ནམ་མཁའི་མདོག་ཅན། འཁོར་སྤྲིན་གྱི་ཕྲེང་བ་ཅན་དང་། འཇིགས་བྱེད་དང་། འཆགས་བྱེད་དང་། ཀུན་ཏུ་འཇོག་བྱེད་དང་། རྣམ་པར་འཐོར་དང་། དུས་ལྡན་དང་།རྣམ་པར་འཐོར་རླུང་དང་། རླུང་དམར་དང་། འཇིག་རྟེན་འཛིན་རྣམས་བ་དན་འཛིན་པའོ། །བྱང་དུ་རྟ་དཀར་པོའི་གདན་ལ་རྣམ་ཐོས་ཀྱི་བུ་སེར་པོ།འཁོར་འབྲོག་གནས་དང་། ཡུལ་འཁོར་སྲུང་དང་། འཕགས་སྐྱེས་པོ་དང་།མིག་མི་བཟང་དང་། གང་བཟང་དང་། ནོར་བུ་བཟང་། རྨུགས་འཛིན་ཆུའི་དབང་པོ་དང་། ལྔ་རྩེན་ལ་སོགས་པ་བྲི། ལག་ན་དབྱུག་ཐོ་རྡོ་རྗེ་ཅན་འཛིན་པ། དེའི་ཤར་དུ་ནམ་མཁའ་ལྡིང་གི་གདན་ལ་ཁྱབ་འཇུག་ནག་པོ་འཁོར་དང་བཅས་པ་འཁོར་ལོ་འཛིན་པ།དེའི་འོག་གམ་འཁོར་དུ་ནམ་མཁའ་ལྡིང་རྣམ་འདུད་ཀྱི་བུ་དང་། འཇིགས་འགྲོ་དང་། འདབ་བརྒྱ་དང་། གཙུག་ཕུད་568 ་

ཅན་དང་བཅས་པ་རྣམས་ཁྲ་བོ་འདབ་མའི་ཕྱག་རྒྱ་སྟེ། གཤོག་པ་གདེངས་པ་བྲི། དེའི་ཤར་དུ་དྲི་ཟ་སྣ་ཚོགས་ཕྲེང་ཅན་དང་། འཕྲོག་པོ་དང་། ཤུགས་ཅན་དང་། རྣམ་གནོན་དང་། ཆུ་སྐྱེས་དང་། ཨུཏྤལ་ལྟ་བུའི་མིག་དང་།ཙནྡན་བརྩེགས་རྣམས་འཁོར་དང་བཅས་པ་རྣམས་རྔ་ཕྲེང་བུ་དང་ཕེག་་་་་་་བསྣམས་པ། མི་འམ་ཅིའི་རྒྱལ་པོ་ལྗོན་པ་རྟ་མགོ་ཅན་འཁོར་དང་བཅས་པ་པི་ཝང་བརྡུང་བ། ལྟོ་འཕྱེ་ཆེན་པོ་རྣམས་དང་། ཆུ་རླུང་ཆེན་པོ་གངྒཱ་དང་།སཱི་ཏ་དང་། དབྱངས་ཅན་དང་།བ་ཏསྟ་དང་།ཟླ་བའི་ཆ་བྱད་ཅན་དང་།ཡ་མུ་ན་དང་། ཀུན་གྱི་བཤེས་གཉེན་དང་།མགྱོགས་ལྡན་དང་།མཚོ་རྟེན་དང་།སྦྱིན་མཆོག་ལྡན་དང་། བརྩེ་བ་སྦྱིན་རྣམས་རང་གི་ཕྱག་རྒྱ་སྙིམ་པ་སྦྱར་བ་ལས་མཐེའུ་ཆུང་གཉིས་བསྒྲེང་ཞིང་སྲིན་ལག་གཉིས་ནང་དུ་བཅུག་པ་དང་བཅས་པ་བྲིའོ། །སྐྱེ་རྒྱའི་བདག་པོ་རིག་བྱེད་འདོན་པའི་ལག་པའི་ཕྱག་རྒྱ་ཅན། དེའི་ཤར་དུ་ཟླ་བ་དཀར་པོ་འཁོར་སྐར་མའི་ཚོགས་ཀྱིས་བསྐོར་བ་པད་དཀར་དང་བུམ་པ་འཛིན་པ་བྲིའོ། །དབང་ལྡན་དུ་འབྱུང་པོའི་བདག་པོ་དཀར་པོ་མདུང་རྩེ་གསུམ་བསྣམས་པ། འཁོར་འབྱུང་པོའི་བདག་པོ་མདུང་ཅན་དང་། གཤོལ་ཅན་དང་། གཏུན་ཤིང་ཅན་དང་གཤོལ་འཛིན་དང་། འགུགས་བྱེད་དང་།ཡང་དག་འགུགས་བྱེད་དང་།གཉའ་དྲག་རྣམས་རང་མིང་གི་མཚན་མ་འཛིན་པའོ། །ནུབ་སྒོར་ཁྲོ་བོ་ཀི་ལི་ཀི་ལ་རྡོ་རྗེ་འཛིན་པའོ། །བྱང་སྒོར་སྒོ་སྲུང་གཉིས་ནི། རྣམ་ཐོས་ཀྱིས་དབྱུག་པ་འཛིན་པ། ཀླུ་ནོར་རྒྱས་ཀྱིས་ཞགས་པ་འཛིན་པ། ཤར་སྒོར་སྒོ་སྲུང་གཉིས་ནི། ཁམས་569

གསུམ་རྣམ་རྒྱལ་རྡོ་རྗེ་འཛིན་པ། དབྱུག་སྔོན་ཅན་བེ་ཅོན་འཛིན་པ། གཉིས་ཀ་སྔོན་པོའོ། །ལྷོ་སྒོར་ཐུབ་དགའ་ནག་པོ་ཐོ་བ་འཛིན་པ། །མངོན་ཕྱོགས་དམར་པོ་རྡོ་རྗེ་འཛིན་པ་སྟེ། ཁྲོ་བོ་གཉིས་སོ། །ཕྱིའི་འོག་ལོགས་སུ་རྒྱ་མཚོ་དང་རྒྱ་མཚོའི་འགྲམ་དུ་གཏུམ་བུ་རུ་དབྱུག་ཐོ་འཛིན་པ་དང་། རྒྱལ་མ་དམར་མོ་མདུང་རྩེ་གསུམ་འཛིན་པ་དང་། མི་ཕམ་མ་སེར་མོ་འཁོར་ལོ་འཛིན་པ།གཞན་གྱིས་མི་ཐུབ་མ་དཀར་མོ་རྡོ་རྗེ་འཛིན་པའོ། །སྲིང་མོ་བཞིའི་ལྷོ་ཕྱོགས་སུ་སྨིན་དྲུག་གི་བུ་དམར་པོ་འཁོར་དང་བཅས་པ་མདུང་ཐུང་གི་་་་ཕྱག་རྒྱ་མཛད་པ། སྲིང་མོ་བཞིའི་བྱང་དུ་རིགས་སྔགས་འཆང་གི་རྒྱལ་པོ་ཐོག་དང་། ཉེ་བའི་ཐོག་དང་རབ་གཏུམ་དང་། སྙེམས་ལྡན་དང་། ཤུགས་ལྡན་དང་། ཤུགས་འཆད་དང་། སྣ་ཚོགས་སྡེ་ལ་སོགས་པ་འཁོར་དང་བཅས་་པ་རྣམས་རལ་གྲི་དང་རས་ལ་སོགས་པའི་ཕྱག་མཚན་འཛིན་པའོ། །དེ་རྣམས་ཀྱང་དཀྱིལ་འཁོར་གྱི་གོ་སྐབས་དང་བསྟུན་ནས་ཇི་ལྟར་རིགས་པར་བྲི་སྟེ། མི་ཤོང་ན་འཁོར་རྣམས་ཀྱི་གནས་ནི། ཐིག་ལེར་བྲི་སྟེ། རྒྱུད་ལས།འཁོར་ཐམས་ཅད་ཀྱི་གནས་ནི། ཐིག་ལེར་བྲིའོ། །ཞེས་སོ། །དེ་ལ་དམིགས་བསལ་མེད་པའི་བྱང་སེམས་རྣམས་ནི་པད་གདན་ལ་སེམས་དཔའི་སྐྱིལ་་་་་་་ཀྲུང་གིས་འདུག་པ། འཁོར་རྣམས་གཙོ་བོ་དང་སྐུ་མདོག་ཕྱག་མཚན་མཚུངས་པའོ། །འཇིག་རྟེན་པ་རྣམས་རང་རང་གི་གདན་དང་། གདན་དམིགས་བསལ་མེད་པ་རྣམས་ཇི་ལྟར་བདེ་བའི་གདན་ལ་རོལ་བའི་སྟབས་ཀྱིས་བཞུགས་པ་སྟེ། ཁ་ཅིག་ཏུ་པུས་མོ་བཙུགས་ནས་འདུག་པའང་བཤད་570

དོ། །ཁྲོ་བོ་རྣམས་གཡོན་བརྐྱང་པ་གཡས་བསྐུམ་པའི་སྟབས་ཀྱིས་བཞུགས་པའོ། །རྡོ་རྗེའི་དཀྱིལ་འཁོར་ཆེན་པའོ། །རྡོ་རྗེའི་དཀྱིལ་འཁོར་ཆེ་འདི་ནི། །ཀུན་ཏུ་གྲུ་བཞི་ལྷམ་པ་ལ།།རྡོ་རྗེ་མཚན་རྟགས་མཚན་མ་ཅན།།དེ་ཡི་དབུས་སུ་བྱ་བ་ནི། །གྲུ་གསུམ་རྣམ་པར་གནས་པ་སྟེ། །གྲུ་གསུམ་ལྟ་བུར་བཞག་པར་བྱ། །མེ་ལས་བྱུང་བའི་དཀྱིལ་འཁོར་བྲི། །ཚོན་ནི་ཀུན་ཏུ་དམར་པོ་སྟེ། །རྡོ་རྗེ་འབར་བཅས་མཚན་མ་ཅན། །དེ་ཡི་ཆ་གསུམ་བཞག་ནས་སུ། །ཨུཏྤལ་ལ་ཡི་གཟུགས་བྲི་སྟེ། །དེ་ཡི་སྟེང་དུ་རྡོ་རྗེ་བྲི། །འབར་དང་བཅས་ཤིང་ཐིག་ལེར་མཛེས། །མ་མཐའ་ཐོག་དག་བྱ་བ་ནི།།ཨུཏྤལ་གཟུགས་ཀྱི་ཕྲེང་བའོ།།ཞེས་ཏེ།འདི་ལ་སྒོ་དངོས་སུ་མ་གསུངས་ཀྱང་དོན་གྱིས་ཐོབ་པས་གྲུ་བཞི་སྒོ་བཞི་རྟ་བབས་བཞི་དང་ལྡན་པ། ཕྱིའི་གྲ་བཞི་དང་སྒོ་ཁྱུད་ཀྱི་མཚམས་སུ་རྡོ་རྗེས་མཚན་པ། དེའི་ནང་དུ་མེའི་དཀྱིལ་འཁོར་གྲུ་གསུམ་དམར་པོ་ཟུར་ལ་རྡོ་རྗེ་འབར་བས་མཚན་པའི་དབུས་སུ་སུམ་ཆ་གཅིག་ཕྱིར་བཞག་པའི་དབུས་སུ་ཨུཏྤལའི་རྩེ་མོ་རྡོ་རྗེས་མཚན་པ། མཐའ་མ་ནས་ཨུཏྤ་ལའི་ཕྲེང་བས་བསྐོར་བའོ།།དེའི་དབུས་སུ་འཇམ་དཔལ་དབྱངས་གཞོན་ནུ་གུར་གུམ་གྱི་མདོག་ལྟ་བུ། དབུ་ལ་ཟུར་ཕུད་ལྔ་དང་བཅས་པ་དར་རམ་རས་ཀྱི་ཤམ་ཐབས་དང་དར་ལའི་སྟོད་གཡོགས་དང་བཅས་པ། ཕྱག་གཡོན་ཨུཏྤལ་རྡོ་རྗེ་དང་བཅས་པ་ཐོགས་ཤིང་གཡས་མཆོག་སྦྱིན་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། སྐྱིལ་ཀྲུང་གིས་བཞུགས་པའོ། །གཡས་སུ་སྙིང་པོ་ཞི་བའི་ཆ་བྱད་འཛིན་པ།མེ་ལྕེ་འབར་བ་ལང་ལོང་དུ་འདུག་པ།འོད་སྟོན་ཟླའི་མདོག་འདྲ་571

བ། གཡས་མཆོག་སྦྱིན་པ། གཡོན་རྡོ་རྗེ་ཐོགས་པ། མདོག་དཀར་པོ་གོས་དཀར་པོ་གྱོན་པ། གཡས་མཆོག་སྦྱིན་གྱི་རྩེ་མོ་ལས་ཆུ་རྒྱུན་འཛག་པ་ལྔ་ཙམ་བྲིའོ། །གཡོན་དུ་ཕོ་ཉ་མོ་སྐྲ་ཅན་དང་། ཉེ་བའི་སྐྲ་ཅན་མ་དང་། སྣ་ཚོགས་མ་དང་། ནོར་ཅན་མ་དང་། འགུགས་མ་རྣམས་སྔར་བཞིན་དུ་བྲི། འོག་རོལ་ཤར་ཕྱོགས་སུ་ཁྲོ་བོའི་རྒྱལ་པོ་རྡོ་རྗེ་རྩེ་མོ་ལྡོག་པ། ཁྲོ་གཉེར་ཅན་ལག་པ་དྲུག་པ་རྡོ་རྗེ་རྩེ་མོ་དང་ཞགས་པ་དང་གཏུན་ཤིང་དང་ཐོ་བ་དང་གཏུན་་་་་་རྐེད་ཉག་དང་ཁབ་ཐོགས་ཤིང་། སྟོབས་ཐོགས་པ་མེད་པ་སེམས་ཅན་སྡང་བ་ཐམས་ཅད་འདུལ་བར་བྱེད་པ་བྲི་བར་བྱའོ། །ལྷོར་བྱང་སེམས་སྒྲིབ་སེལ།ནུབ་ཏུ་ནམ་མཁའི་སྙིང་པོ། བྱང་དུ་སའི་སྙིང་པོ་རྣམས་འཁོར་དང་བཅས་པ་སྔར་བཞིན་དུ་བྲི་བར་བྱའོ།།འཇམ་དཔལ་གྱི་དཀྱིལ་འཁོར་རོ། །ཁྲུ་ལྔ་ཁོར་ར་ཁོར་ཡུག་ལ། །སྟེགས་བུར་བཅས་པའི་སྒོ་བཞི་གདོད། །དེ་ནས་སྔགས་པས་བྱ་བ་ནི། །དཀྱིལ་འཁོར་རིམ་པ་གཉིས་སུ་དབྱེ། །ཞེས་པས་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་ནང་དུ་གྲུ་བཞི་སྒོ་བཞི་རྟ་བབས་མེད་པ་ནུབ་ཀྱི་སྒོ་བྱེ་བའོ། །དེའི་དབུས་སུ་པདྨ་ཆེན་པོ་འདབ་མ་བརྒྱད་པ། ཤར་དཀར་ལྷོ་སེར་ནུབ་དམར་བྱང་ལྗང་། མཚམས་ཀྱི་འདབ་མ་རྣམས་འདྲེན་མ་སྟེ།ཕྱེད་གཟུགས་སུ་བྱས་པའི་སྙིང་པོའི་དབུས་སུ་བུམ་པའི་སྟེང་དུ་པདྨ། དེའི་སྟེང་རྡོ་རྗེ།མཐའ་མར་འོད་ཟེར་གྱིས་བསྐོར་བ།དེའི་སྟེང་དུ་པདྨ་དཀར་པོའི་སྟེང་དུ་འཁོར་ལོས་བསྒྱུར་བའི་མཚན་མ་ཆོས་ཀྱི་འཁོར་ལོའམ། ཡང་ན་འཁོར་ལོས་བསྒྱུར་བའི་ཕྱག་རྒྱ་ཆེན་པོ་བྲི། བྱང་572 ་

ཤར་དུ་ཟླ་བའི་དཀྱིལ་འཁོར་ལྟ་བུའི་སྟེང་དུ་ཕྱག་མཚན་པདྨའམ། བྱང་སེམས་སྤྱན་རས་གཟིགས་བྲིའོ། །ལྷོར་རླུང་གི་དཀྱིལ་འཁོར་གྱི་སྟེང་དུ་པདྨ་དམར་པོ་མེ་འོད་ཅན་དེའི་སྟེང་དུ་ཕྱག་རྡོར་རམ།ཡང་ན་ཕྱག་མཚན་རྡོ་རྗེ་བྲི། ནུབ་ཏུ་པདྨའི་སྟེང་དུ་འཇམ་དབྱངས་ཀྱི་ཕྱག་མཚན་ནམ། ཡང་ན་འཇམ་དབྱངས་དམ་པ་སྦྱིན་པ་བྲི། བདེན་བྲལ་དུ་པདྨ་དཀར་པོའི་སྟེང་དུ་ནམ་མཁའི་སྙིང་པོའི་ཕྱག་མཚན་རལ་གྲིའམ། ཡང་ན་ནམ་མཁའི་སྙིང་པོ་བྲིའོ། །ནུབ་སྒོའི་གཡས་གཡོན་གཉིས་སུ་ཁྲོ་བོ་འཇིག་རྟེན་གསུམ་རྒྱལ་ཐོར་ཚུགས་ཅན། སེངྒེའི་པགས་པ་ཁྲག་བཅས་ཀྱི་ཤམ་ཐབས་གྱོམ།་པ་གཞན་སྔར་དང་འདྲ་བ་དང་། ལོ་ཟླ་ཐིག་ལེ་མིག་གསུམ་པ་མཆེ་བ་བཞི་པ་ལག་པ་བརྒྱ་སྟོང་དུ་མས་མཚོན་ཆ་སྣ་ཚོགས་འཛིན་པ། སྟག་ལྤགས་ཀྱི་ཤམ་ཐབས་ཅན་ཐོ་བ་ཐོགས་པ་སྟེ། ཁྲོ་བོའི་རྒྱལ་པོ་གཉིས་སོ། །སྒོ་ཕྱི་མའི་ནང་གི་ཤར་ཕྱོགས་སུ་འབྱུང་པོའི་བདག་པོ་འཁོར་བཅས།ནུབ་སྒོའི་གཡས་གཡོན་དུ་ཁྲོ་བོ་ཐུབ་དཀའ་དང་མངོན་ཕྱོགས་གཉིས་སོ།།ཕྱོགས་བཞིར་བསྲུང་བ་ཆེན་མོ་བཞི་སྟེ།ཤར་དུ་མི་འཇིགས་པ་སྦྱིན་པ་མོ་སེར་མོ།གོས་དཀར་པོ་གྱོན་པ་ཡིད་ཙམ་ཁྲོ་བ་ལག་ན་དབྱུག་པ་ཐོགས་པའོ། །བྱང་ཕྱོགས་སུ་གཞན་གྱིས་མི་ཐུབ་པའོ། །ལྷོ་ཕྱོགས་སུ་འོད་ཟེར་ཅན་ཞགས་པ་ཐོགས་པ། ཤར་ཕྱོགས་སུ་འཇིགས་པ་འཇིགས་བྱེད་དབྱུག་ཐོ་ཐོགས་པའོ། །རྡོ་རྗེས་དབང་བསྐུར་བ་ཞེས་བྱ་བའི་དཀྱིལ་འཁོར་རོ།།ཡེ་ཤེས་འབྱུང་བའི་དཀྱིལ་འཁོར་དེར། །ཆ་ནི་རྣམ་པ་གསུམ་དུ་བྱ། །573

བློ་དང་ལྡན་པས་ཆ་གསུམ་དུ།།དེར་ནི་སྒོ་ཁྱུད་རྣམས་བྱ་སྟེ།།དེར་ནི་སྒོ་ཡང་བཞི་གདོད་དོ། །གྲུ་བཞི་ལྷམ་པ་ཁ་ཁྱེར་བཅས། །སྔོན་གྱི་བཞིན་དུ་ཆ་གསུམ་ལ། །ཆ་ནི་རྣམ་པ་བརྒྱད་བརྒྱད་བྱ། །ཞེས་པས་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་རྩ་ཐིག་གི་ནང་ཡར་བཅད་ཆ་གསུམ་དུ་བགོས་་་་་པའི་དབུས་མ་ལ་པདྨ་ལྗང་ཁུ་འདབ་མ་བརྒྱད་པའི་ལྟེ་བ་ལ་བུམ་པའི་སྟེང་དུ་ཨུཏྤལ་དུང་གིས་མཚན་པ། ཤེར་ཕྱིན་གྱི་མཚན་མའམ། ཡང་ན་ཤེར་ཕྱིན་གསེར་མདོག་སྐྱིལ་མོ་ཀྲུང་དུ་བཞུགས་པ། ཏིང་ངེ་འཛིན་ལ་སྙོམས་པར་ཞུགས་པའོ། །རིམ་པ་གཉིས་པའི་ཤར་ཕྱོགས་སུ་སའི་དཀྱིལ་འཁོར་གྱི་སྟེང་དུ་སོ་འབྲང་གི་ཨུཏྤ་ལའི་ཕྱག་རྒྱ། མཐའ་ཨུཏྤ་ལས་བཀྲ་ཤིང་མེ་ལྕེ་འབར་བས་བསྐོར་བའམ། ཡང་ན་སོ་སོ་འབྲང་མ་ཨུཏྤ་ལའི་རྒྱལ་པོ་ཆེན་པོ་ལ་འདུག་པ། ཏིང་ངེ་འཛིན་ལ་སྙོམས་པར་བཞུགས་ཤིང་།
 ལྕང་ལོ་འཕྱང་བ་བྲིའོ།།བྱང་ཤར་དུ་ཆུའི་དཀྱིལ་འཁོར་དུ་པདྨའི་སྟེང་དུ་རྡོ་རྗེ་མི་ཕམ་མའི་མེ་ལྕེའི་ཕྲེང་བ་འཁྲིགས་པའི་འཁོར་ལོའམ། ཡང་ན་རྡོ་རྗེ་མི་ཕམ་མ་པད་དཀར་གྱི་སྟེང་ན་འདུག་ཅིང་རྒྱན་སྣ་ཚོགས་ཀྱིས་བརྒྱན་པ། ཕྱག་གཡས་བཅོམ་ལྡན་འདས་མ་ལ་ཕྱག་འཚལ་ཞིང་གཡོན་འཁོར་ལོ་བསྣམས་པ་བྲི།ལྷོ་ཤར་དུ་ཆུ་དང་སའི་དཀྱིལ་འཁོར་གྱི་སྟེང་དུ་སྡིག་པ་སྤོང་བའི་གཟུངས་ཀྱི་་་་མཚན་མའི་སྟེང་དུ་རྡོ་རྗེས་མཚན་པའམ། ཡང་ན། ལྷ་མོ་ལྗང་ཁུ་གཡས་སྣ་ཚོགས་རྡོ་རྗེ། གཡོན་པདྨ་དམར་སྐྱའི་སྟེང་ན་རྡོ་རྗེས་མཚན་པའོ། །ལྷོ་ཕྱོགས་སུ་མེ་དང་རླུང་གི་དཀྱིལ་འཁོར་གྱི་སྟེང་དུ་གདུལ་དཀའི་གཟུངས་ཀྱི་མཚན་574

མ་ཨུཏྤ་ལའི་སྟེང་ན་རིན་པོ་ཆེའི་མེ་ལྕེ་ཕྲེང་བ་དང་པདྨའི་ཕྲེང་བས་བསྐོར་བའམ། ཡང་ན་བདེན་བྲལ་དུ་མེའི་དཀྱིལ་འཁོར་གྱི་སྟེང་དུ་པདྨ་དེའི་སྟེང་་དུ་བདུད་ཐམས་ཅད་འཇོམས་པའི་གཟུངས་ཀྱི་མཚན་མ་རྡོ་རྗེས་མཚན་་་་་་་པའི་ལྕགས་ཀྱུ། བྱང་ཕྱོགས་སུ་སྒོ་མཐའ་ཡས་པའི་གཟུངས་ཀྱི་མཚན་མ་པདྨ་ལ་གནས་པའི་རལ་གྲི་ཨུཏྤ་ལས་མཚན་ཅིང་མེ་ལྕེའི་ཕྲེང་བས་བསྐོར་བའམ།ཡང་ན་ལྷ་མོ་ལྗང་སེར་གཡས་སྣ་ཚོགས་རྡོ་རྗེ། གཡོན་པདྨ་དམར་པོའི་སྟེང་དུ་བུམ་པ་བསྣམས་པའོ། །རླུང་མཚམས་སུ་རླུང་གི་དཀྱིལ་འཁོར་གྱི་སྟེང་དུ།དཀོན་མཆོག་འབྱུང་གནས་ཀྱི་མཚན་མ་གཙུག་ཏོར་ལ་གནས་པའི་ལྕགས་ཀྱུ་མེ་ལྕེའི་ཕྲེང་བ་ཅན། ནུབ་ཏུ་སའི་དཀྱིལ་འཁོར་རྡོ་རྗེ་མཚན་པའི་སྟེང་དུ་པདྨ་ལ་གནས་པའི་ཕྲེང་བ་འོད་ཟེར་གྱི་ཕྲེང་བ་འཁྲིགས་པའི་སྟེང་ན་པདྨས་བཀབ་པའམ། ཡང་ན་སྐུལ་བྱེད་མའི་གཟུངས་དཀར་མོ་གཡས་སྣ་ཚོགས་རྡོ་རྗེ། གཡོན་བུམ་པ་རིན་པོ་ཆེའི་ཕྲེང་བ་འཕྱང་བ་བསྣམས་པའོ། །དེ་ནས་རིམ་པ་གསུམ་པའི་ཤར་དུ་སྤྱན་རས་གཟིགས་སམ། མཚན་མ་པདྨའོ། །དེ་བཞིན་དུ་ཀུན་བཟང་གི་ཡིད་བཞིན་གྱི་ནོར་བུ། ལྷོར་ཕྱག་རྡོར་གྱི་ནོར་བུ། བདེན་བྲལ་དུ་ནམ་མཁའི་སྙིང་པོའི་ཕྱག་རྒྱ་རལ་གྲི། ནུབ་ཏུ་ས་སྙིང་གི་པདྨ། བྱང་དུ་བྱམས་པའི་རིལ་བ་སྤྱི་བླུགས།བྱང་ཤར་དུ་འཇམ་དཔལ་གྱི་ཨུཏྤ་ལའོ། །དེ་དག་རྒྱུད་ནས་ཕྱག་མཚན་འགོད་པར་གསུངས་ལ། གོང་དུ་ཕྱག་མཚན་ནམ།སྐུའམ། ཡིག་འབྲུ་གང་རུང་འགོད་པའི་དམིགས་བསལ་གསུངས་པས་འདིར་ཡང་མཚུངས་པར་སེམས་སོ། །སྒོ་མཐའ་ཡས་པའི་གཟུངས། སྐུལ་བྱེད་མ།575

སྡིག་པ་སྦྱོང་པའི་གཟུངས་གསུམ་ནི། མཚན་བརྗོད་འགྲེལ་ཆེན་ནས་གསུངས་པ་བཞིན་ནོ།།ཡེ་ཤེས་ཆེན་པོར་དབང་བསྐུར་པའི་དཀྱིལ་འཁོར་ཏེ།ཕྱག་ན་རྡོ་རྗེ་དབང་བསྐུར་བའི་རྒྱུད་ལས་གསུངས་པའི་དཀྱིལ་འཁོར་རོ།།དེ་ལྟར་སྤྱོད་པའི་རྒྱུད་ལས་གསུངས་པ་ཡི། །དཀྱིལ་འཁོར་རྣམ་བཞག་བཀོད་པའི་དགེ་བ་དེས། །མཁའ་མཉམ་འགྲོ་བས་སངས་རྒྱས་མྱུར་ཐོབ་ཅིང་། །ནོངས་རྣམས་བླ་མ་ལྷར་བཅས་བཟོད་པར་མཛོད། །དཀྱིལ་འཁོར་གསལ་བྱེད་ཉི་མའི་འོད་ཟེར་ཞེས་བྱ་བ་ལས། སྤྱོད་པའི་རྒྱུད་ཀྱི་དཀྱིལ་འཁོར་བཀོད་པ་སྟེ། སྐབས་གཉིས་པ་རྫོགས་སོ།།རྣམ་འགྱུར་གྱི་ལོ་སྒྲོན་ཅན་གྱི་ཟླ་བའི་དཀར་ཕྱོགས་ཀྱི་ཚེས་ལྔ་རྒྱལ་ཕུར་འཛོམས་པའི་ཉི་མ་ལ་དགེ་སློང་རིན་ཆེན་གྲུབ་ཀྱིས་རྫོགས་པར་བཀོད་པའི་ཡི་གེ་པ་ནི། དགེ་སློང་སྒྲ་ཚད་པའོ། །འདིས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་མྱུར་དུ་སྐེམ་པར་གྱུར་ཅིག།སརྦ་མངྒ་ལཾ།།576

ག་ ། །སྐབས་གསུམ་པ་བྱ་རྒྱུད་ཀྱི་དཀྱིལ་འཁོར་གྱི་རྣམ་གཞག་བཞུགས་སོ། །བླ་མ་དང་། བཅོམ་ལྡན་འདས་དམ་ཚིག་གསུམ་གྱི་རྒྱལ་པོ་ལ་ཕྱག་འཚལ་ལོ། །སྐྱབས་གསུམ་དམ་ཚིག་གསུམ་དངོས་དེ་བཞིན་གཤེགས། །དག་པ་གཉིས་ལྡན་གསུང་མཆོག་པདྨའི་རིགས། །ཡེ་ཤེས་རྡོ་རྗེས་བྱིན་རླབས་རྡོ་རྗེའི་རིགས། །རིགས་ཀྱི་གཙོ་བོ་གསུམ་ལ་ཕྱག་འཚལ་ནས། །དེ་རྣམས་ནོར་དང་གླང་པོ་འཇིག་རྟེན་པའི། །རིགས་ཏེ་བྱ་བའི་རིགས་ཀྱི་སྒོ་དྲུག་ལས། །བྱུང་བའི་དཀྱིལ་འཁོར་བཀོད་པའི་རྣམ་གཞག་རིམ། །ཆེ་ལོང་མདོར་བསྡུས་ཙམ་ཞིག་བྲི་བར་བྱ། །དེ་ལ་དང་པོར། དེ་བཞིན་གཤེགས་པའི་རིགས།རིགས་ཀྱི་གཙོ་བོ་དེ་བཞིན་གཤེགས་པ་དང་། རིགས་ཀྱི་བདག་པོ་དང་།རིགས་ཀྱི་ཡུམ་དང་། གཙུག་ཏོར་དང་། རིགས་ཀྱི་ཁྲོ་བོ་ཁྲོ་མོ་དང་། རིགས་ཀྱི་ཕོ་ཉ་ཕོ་མོ་དང་།མངག་གཞུག་ཕོ་མོ། བྱང་ཆུབ་སེམས་དཔའ་དང་།ལྷའི་སྡེར་གཏོགས་པ་ཡོད་པ་ལས། དང་པོ་གཙོ་བོ་ལ། དམ་ཚིག་གསུམ་བཀོད་པའི་རྒྱལ་པོའི་རྒྱུད་ལས་བྱུང་བའི་དམ་ཚིག་གསུམ་ཞེས་བྱ་བའི་དཀྱིལ་་་་་་་་་འཁོར་ཆེན་པོ་ནི། དཀྱིལ་འཁོར་སྒོ་སྤྲག་ནང་གི་དཀྱིལ་འཁོར་གྲུ་བཞི་སྒོ་བཞི་པ། ནུབ་ཀྱི་སྒོ་བྱེ་བ། ཕྱིའི་དཀྱིལ་འཁོར་གྲུ་བཞི་པ། སྒོ་གཅིག་བྱང་དུ་བསྟན་པ་སྟེ། འདི་ལ་རྟ་བབས་ཡོད་མེད་ཀྱི་དམིགས་བསལ་མ་གསུངས་སོ། །577

རྩིག་པ་དང་ཕྱོགས་ཚོན་འདིར་གསལ་བར་མ་གསུང་ཀྱང་། སྤྱི་རྒྱུད་དུ།དཀར་པོ་དང་པོར་དགྱེ་བར་བྱ། །དེ་ཡི་འོག་ཏུ་དམར་པོ་དགྱེ། །དེ་ནས་སེར་པོ་དགྱེ་བར་བྱ། །དེ་ཡི་འོག་ཏུ་ལྗང་ཁུ་དགྱེ། །སྔགས་པས་ཀུན་གྱི་ཕྱི་རོལ་ཏུ། །ཚོན་རྩི་ནག་པོ་དགྱེ་བར་བྱ། །ཞེས་ཏེ། འདི་ནི། རྩིག་པ་ནང་ནས་དགྱེ་བའི་རིམ་པར་མངོན་ཏེ། སྒོ་སྦྲག་ཡོད་ན་ནང་མ་ལ་ལྔ། བར་མ་གསུམ། ཕྱི་མ་ལ་དཀར་པོ་གཅིག་པུས་བྲི་སྟེ། དང་པོ་ཚོན་རྩི་རྣམ་ལྔས་བྲི། །དཀྱིལ་འཁོར་གཉིས་པ་སྣ་གསུམ་གྱིས། །གསུམ་པ་ཕྱེ་མ་དཀར་པོ་ཡིས། །ཆིག་རྐྱང་དུ་ནི་བྲི་བར་བཤད། །ཅེས་སོ། །དེ་དག་ནི། དམིགས་བསལ་མེད་པའི་རིགས་གསུམ་ག་ལ་འགྲེ་སྟེ། རྣམ་པར་དབྱེ་བ་འདི་དག་ནི་རིགས་གསུམ་དག་ནི་སྤྱིར་བསྟན་ནོ། །ཞེས་སོ། །ཕྱོགས་ཚོན་ནི། དབུས་དཀར་པོ། ཤར་དམར་པོ། ལྷོ་སེར་པོ། ནུབ་ལྗང་ཁུ། བྱང་སྔོན་པོར་དོན་གྱིས་ཐོབ་བོ། །འདི་ནི་འོག་གི་དེ་བཞིན་གཤེགས་པ་དང་། པད་མའི་རིགས་དམིགས་བསལ་མེད་པ་ཀུན་ལ་འགྲེའོ། །དེ་ལ་ཤར་སྒོའི་ནང་དུ་པདྨ་དཀར་པོའི་སྟེང་ན་གྲུ་བཞི་པའི་ཕྱག་རྒྱ་སྟེ། དཀྱིལ་འཁོར་གྱི་དབུས་སུ་ཆོས་འབྱུང་གྲུ་གསུམ་པ་དཀར་པོ་འོད་ཟེར་འཁོར་བ། དེའི་གཡས་སུ་བྱང་ཆུབ་སེམས་དཔའ་ཐམས་ཅད་ཀྱི་རིགས་བསྡུས་པའི་ཕྱག་རྒྱ་ཡིད་བཞིན་གྱི་ནོར་བུའི་རྒྱལ་མཚན། དེའི་གཡས་སུ་དཔལ་ཀུན་ཏུ་བཟང་པོའི་རལ་གྲིའི་ཕྱག་རྒྱའོ། །དེའི་གཡས་སུ་དམ་ཚིག་རྡོ་རྗེའི་མདུང་ངོ་། །བྱང་ཤར་དུ་རྡོ་རྗེ་ཕྲེང་བའི་རྡོ་རྗེའི་ཕྲེང་བའོ། །ཆོས་འབྱུང་གི་གཡོན་དུ་དམ་པའི་ཆོས་ཀྱི་འཁོར་ལོ། དེའི་གཡོན་དུ་རྡོ་རྗེ་འཛིན་ཐམས་578

ཅད་ཀྱི་རྡོ་རྗེའོ། །དེའི་གཡོན་དུ་རྡོ་རྗེའི་རིགས་ཐམས་ཅད་བསྡུས་པའི་ལྕགས་ཀྱུའོ། །ལྷོ་ཤར་དུ་རྡོ་རྗེའི་རྡོ་རྗེ་ལྟ་བུ། ལྷོ་ཕྱོགས་ཀྱི་དབུས་སུ་པདྨ་དཀར་པོའི་སྟེང་དུ་བཅོམ་ལྡན་འདས་ཤཱཀྱ་ཐུབ་པ།པདྨ་ལ་གནས་པའི་ཕྱག་རྒྱ་གྲུ་བཞི་པ། གཡས་གཡོན་དུ་ལྷུང་བཟེད་དང་ཆོས་གོས་ཀྱིས་བརྒྱན་པ།དེའི་གཡས་སུ་ལོངས་སྤྱོད་རྡོ་རྗེའི་སྦྲུལ་གྱི་ཕྱག་རྒྱའོ། །དེའི་གཡས་སུ་རྡོ་རྗེ་གཏུམ་པོའི་གྲི་གུག་གོ །དེའི་གཡས་སུ་རྡོ་རྗེ་དགའ་བའི་སོ་ཤིང་ངོ་། །ཤཱཀ་ཐུབ་ཀྱི་གཡོན་དུ་འཇམ་དཔལ་གྱི་ཕྱག་རྒྱ་ཨུཏྤལ་གྱི་སྟེང་ན་རྡོ་རྗེ་རྩེ་ལྔ་པས་མཚན་པའོ། །དེའི་གཡོན་དུ་སྤྱན་རས་གཟིགས་ཀྱི་ཕྱག་རྒྱ་པདྨ་སིལ་མའོ །དེའི་གཡོན་དུ་ཁྲོ་བོ་གཏུམ་པོའི་རྡོ་རྗེའི་དར་དཔྱངས་གཉིས་སོ། །ལྷོ་ནུབ་ཀྱི་མཚམས་སུ་རོལ་པ་རྡོ་རྗེའི་ཞགས་པའོ། །ནུབ་སྒོའི་ཕྱི་རོལ་ཏེ།སྒོ་ཁྱུད་གཉིས་ཀྱི་བར་དུ་རྡོ་རྗེ་འཁྱིལ་བའི་མཚན་མ་ཉི་མའི་དཀྱིལ་འཁོར་ལྟ་བུའོ། །སྒོའི་གཡས་གདོང་དུ་རྡོ་རྗེ་རྒྱ་ཆེན་གྱི་འཁོར་ལོའོ། །དེའི་གཡས་སུ་ཁྲོ་བོ་རྡོ་རྗེ་དཔའ་བོའི་དར་དཔྱངས་སོ། །དེའི་གཡས་སུ་རྡོ་རྗེ་རྣམ་པར་རྒྱལ་བའི་རྡོ་རྗེའོ། །སྒོའི་གཡོན་དུ་རྡོ་རྗེ་ཡན་ལག་གི་མདུང་རྩེ་གསུམ་མོ། །དེའི་གཡོན་དུ་རྡོ་རྗེ་སྟ་རེའི་སྟ་རེའོ། །དེའི་གཡོན་དུ་རྡོ་རྗེ་ཞལ་གྱི་རྡོ་རྗེའི་མཆེ་བའོ། །བྱང་གི་དབུས་སུ་སངས་རྒྱས་དོན་གྲུབ་པའི་ཕྱག་རྒྱ་མི་འཇིགས་པའི་ཕྱག་ལས་་་་་འོད་ཟེར་འགྱེད་པ། དེའི་གཡས་སུ་རྡོ་རྗེ་ཤུགས་ཀྱི་དབང་ཕྱུག་གི་སྟ་རེའོ། །དེའི་གཡས་སུ་རྡོ་རྗེའི་ཤུགས་ཆེན་པོའི་རྡོ་རྗེའི་མཆེ་བའོ། །དེའི་གཡོན་དུ་ཁྲོ་བོ་ཆུ་གྲིའི་ཆུ་གྲིའོ། །ནུབ་བྱང་མཚམས་སུ་རྡོ་རྗེ་རོལ་པའི་དག་བྱེད་དེ།579

མཆོད་ཕྱིར་ཐོགས་པ་བཅས་པའི་རྡོ་རྗེའོ། །དོན་གྲུབ་ཀྱི་གཡོན་དུ་རྡོ་་རྗེ་ཆེན་པོའི་རྡོ་རྗེའོ། །དེའི་གཡོན་དུ་དུས་མཐའི་འབར་བ་འདྲ་བའི་གཏུན་ཤིང་ངོ་། །དེའི་གཡོན་དུ་དྲི་མ་མེད་པའི་རྡོ་རྗེའི་རྡོ་རྗེའི་མྱུ་གུའོ། །དབུས་སུ་དམ་ཚིག་རྩེ་མོའི་རྡོ་རྗེ་གཟི་བརྗིད་ཀྱི་དམ་ཚིག་ཅེས་བྱ་བའི་རྡོ་རྗེའོ། །དབུས་སུ་ཉི་ཟླ་གཉིས་བྲི་བ་ནི། སྤྱི་རྒྱུད་དུ། ཉི་ཟླ་གཉིས་ཀྱི་དཀྱིལ་འཁོར་ནི། །དཀར་དང་དམར་བའི་བྱེ་བྲག་གིས། །ཤར་དང་ནུབ་ཏུ་བྲིས་ནས་ནི། །ཞེས་སོ། །དཀྱིལ་འཁོར་ཕྱི་མའི་བྱང་སྒོར་རྡོ་རྗེ་བྲི། །སྒོའི་གཡས་སུ་རྡོ་རྗེ་སྤྲུལ་ཞགས་སོ། །སྒོའི་གཡོན་དུ་འདུལ་བྱེད་ཀྱི་སོག་ལེའོ། །ཕྱིའི་བྱང་ཤར་གྱི་གྲར་རྡོ་རྗེ་རྣལ་འབྱོར་གྱི་པི་ཝང་ངོ་། །ལྷོ་ཤར་དུ་རྡོ་རྗེ་མདངས་ཀྱི་རྡོ་རྗེའི་ལྷག་མའོ། །ལྷོ་ནུབ་ཏུ་རྡོ་རྗེ་རྒྱལ་ཆེན་གྱི་དྲིལ་བུའོ།།ནུབ་བྱང་དུ་སྟོབས་མཆོག་གི་ཤུགས་ཀྱི་ཕྲེང་བའོ། །དེ་ཐམས་ཅད་དཀྱིལ་འཁོར་ཆུང་ངུ་ལ་དགོད་པར་བཤད་པས། དེ་བཞིན་གཤེགས་པ་རྣམས་གྲུ་བཞི། གཞན་རྣམས་སྐུམ་པོ་ལ་དགོད་པར་བྱའོ། །སྤྱི་རྒྱུད་དུ། ཟླུམ་པའམ་ཡང་ན་གྲུ་བཞི་རུ། །ཐོག་མར་སྟན་ནི་དགོད་པར་བྱ། །ཞེས་སོ། །ལྷག་མ་བསྟན་པའི་སྣམ་བུ་གཅིག་ལ་སེམས་དཔའ་ཆེན་པོ་ཐམས་ཅད་དགོད་པར་བྱའོ། །ཞེས་པས་བསྡུས་ན་བཅུ་དྲུག་གམ།རྒྱས་པར་བྱེད་ན། བསྐལ་པ་བཟང་པོའི་བྱང་སེམས་ཐམས་ཅད་དགོད་པར་བྱའོ། །སྤྱི་རྒྱུད་དུ། འཇམ་དཔལ་གཞོན་ནུར་གྱུར་པ་དང་། རྒྱལ་སྲས་མཐུ་ཆེན་ཐོབ་པ་དང་། ནམ་མཁའི་སྙིང་པོ་དོན་གྲུབ་དང་། །དྲི་མ་མེད་པའི་བློ་གྲོས་དང་། །དེ་ལ་སོགས་པའི་སེམས་དཔའ་ཆེ། །དཀྱིལ་འཁོར་གྱི་ནི་ཕྱི་རོལ་580

དགོད། །བསྐལ་པ་བཟང་པོའི་གྲོགས་པོ་ནི།།བྱམས་པ་ལ་སོགས་ཐམས་ཅད་དགོད། །ཅེས་སོ། །འདི་དེ་བཞིན་གཤེགས་པའི་གསང་པའི་དཀྱིལ་འཁོར་ཆེན་པོ་ཐོགས་མ་མེད་པར་དོན་ཡོད་པར་གྲུབ་པའི་དཀྱིལ་འཁོར་རོ། །འདི་དེ་བཞིན་གཤེགས་པའི་རིགས་ཀྱི་དཀྱིལ་འཁོར་ལས་བྱུང་ཡང་དོན་རྡོ་རྗེ་་་་་་རིགས་ཀྱི་དཀྱིལ་འཁོར་དུ་གསུངས་སོ། །དམ་ཚིག་གསུམ་བཀོད་ལས་བྱུང་བའི་དཀྱིལ་འཁོར་རོ། །འཇམ་དཔལ་རྩ་རྒྱུད་ནས་བྱུང་བའི་དཀྱིལ་འཁོར་ཆེན་པོ་ནི། སྒོ་བཞི་སྦྲག བཞི་ག་ཡང་གྲུ་བཞི་སྒོ་བཞི་པ། ནང་མ་གཉིས་ལ་རྟ་བབས་ཡོད་པར་གསལ་པོར་གསུངས་ཤིང་། གསུམ་པ་ལ་རྟ་བབས་ཡོད་མེད་ཅི་ཡང་མ་གསུངས། བཞི་པ་ལ་ཟུར་བཞི་ནས་རྟ་བབས་བཞི་དང་ཞེས་པ།འགྱུར་སྐྱོན་ཏེ། རྟ་བབས་ཟུར་ནས་འོང་བའི་ལུགས་མེད་པའི་ཕྱིར། དེས་ན་ཟུར་བཞི་དང་རྟ་བབས་བཞི་དང་ཞེས་ཐོབ་པས།བཞི་པའང་རྟ་བབས་ཅན་ཡིན་ནོ། །དཀྱིལ་འཁོར་དང་པོ་དང་བཞི་པ་ལ་རྩིག་པ་ལྔ་གསུངས་པས་བར་མ་ཀུན་ལའང་དོན་གྱིས་ཐོབ་བོ།།དཀྱིལ་འཁོར་དབུས་མའི་དབུས་སུ་གདན་སེངྒེའི་ཁྲི་དང་པདྨ་ལ་བཅོམ་ལྡན་འདས་ཤཱཀྱ་ཐུབ་པ་གསེར་མདོག ན་བཟའ་ངུར་སྨྲིག་གསོལ་བ། གནས་གཙང་མའི་གཞལ་མེད་ཁང་ན་བཞུགས་པའི་བརྡར་སྟེང་ནས་དར་ཕུབས་སམ་གས་ལའི་རྣམ་པར་བྱས་པ།ཕྱག་ཆོས་འཆད་དུ་བྱས་པའོ། །དེའི་གཡས་གཡོན་དུ་རང་སངས་རྒྱས་གཉིས་གཉིས།ལུས་མཚན་དཔེ་དང་ལྡན་པ། ན་བཟའ་ཆོས་གོས་ངུར་སྨྲིག་གསོལ་བ།དགེ་སློང་གི་ཆ་བྱད་ཅན། སྐྱིལ་ཀྲུང་གིས་བཞུགས་ནས་མཉམ་བཞག་མཛད་581

པའོ། །དེ་གཉིས་ཀྱི་འོག་ཏུ་ཉན་ཐོས་ཆེན་པོ་གཉིས་གཉིས་བཅོམ་ལྡན་འདས་ལ་ཆོས་ཉན་པའི་ཚུལ་དུ་གནས་པའོ། །བཅོམ་ལྡན་འདས་ཀྱི་གཡས་སུ་འཕགས་པ་སྤྱན་རས་གཟིགས་དབང་ཕྱུག་རྒྱན་ཐམས་ཅད་ཀྱིས་བརྒྱན་པ། སྟོན་གའི་འདམ་བུའི་མདོག་ལྟར་དཀར་བ། པདྨའི་གདན་བཞུགས་པ།ཕྱག་གཡོན་ན་པདྨ་བསྣམས་པ།ཕྱག་གཡས་མཆོག་སྦྱིན་པ།དེའི་ཡང་གཡས་ན་བཅོམ་ལྡན་འདས་ཡུམ་གོས་དཀར་མོ་སྟེ། ཕྱག་གཡོན་ན་པདྨ་བསྣམས་པའོ། །ཕྱག་གཡས་པ་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བ།པདྨའི་གདན་ལ་བཞུགས་པ། གསེར་གྱི་ཅོད་པན་འཆང་བ། དར་ལ་དཀར་པོའི་ན་བཟའ་མནབས་པ། དར་ལའི་བླ་གོས་མནབས་པ། ཐལ་བ་ནག་པོའི་ཐིག་ལེ་གསུམ་བྱས་པ། སྐུ་མདོག་དཀར་མོ་ཐོར་ཅོག་དང་ལྡན་པ། དེའི་གཡས་སུ་སྒྲོལ་མ་རྒྱན་ཐམས་ཅད་ཀྱིས་བརྒྱན་པ། དར་ལ་དམར་པོས་སྟོད་གཡོགས་བྱས་པ། ཁ་དོག་རྣམ་པ་སྣ་ཚོགས་དང་ལྡན་པའི་གོས་ཅན། བུད་མེད་ཀྱི་རྒྱན་ཐམས་ཅད་ཀྱིས་ལུས་བརྒྱན་པ། ལག་པ་གཡོན་པ་ན་ཨུཏྤལ་བསྣམས་པ། གསེར་གྱི་ཁ་དོག་ཅན། རྐེད་པ་ཕྲ་བ། ཧ་ཅང་ཡང་མི་སྐེམ། ཧ་ཅང་ཡང་མི་སྦོམ། ཧ་ཅང་མི་རྒན། སེམས་བསམ་གཏན་ལ་བཞུགས་པ།བཀའ་ཉན་ཅིང་བཞུགས་པ། ཀུན་ནས་འབར་བའི་འོད་ཀྱི་ཕྲེང་བས་ཡོངས་སུ་བསྐོར་བ་བྲི་བར་བྱའོ། །དེའི་གཡས་སུ་ཁྲོ་གཉེར་ཅན་དཀར་མོ། མིག་གསུམ་པ་རལ་པའི་ཐོར་ཚུགས་ཅན། འོད་ཟེར་དཀར་སེར་དམར་པོས་བསྐོར་བ། ཕྱག་ན་བགྲང་ཕྲེང་བསྣམས་པའོ། །དེའི་གཡས་སུ་ལྷ་མོ་གྲགས་582

ལྡན་མ་གསེར་མདོག རྒྱན་ཐམས་ཅད་ཀྱིས་བརྒྱན་པ།ཕྱག་གཡོན་པ་པྲི་ཡང་ཀུའི་སྙེ་མ་འཛིན་པའོ། །གྲགས་ལྡན་མའི་གཡས་སུ་དཀར་མོ་ཆེན་མོ་དཀར་མོ། ལག་ན་དབྱུག་པ་དང་སྤྱི་བླུགས་འཛིན་པ། དེའི་གཡས་ན་རལ་གཅིག་མ་རལ་པ་དམར་སེར་གཅིག་ཏུ་འཁྱིལ་བ། ཁྲོ་མོའི་རྣམ་པ་ཅན། གླང་པོ་ཆེའི་པགས་པའི་སྟོད་གཡོགས་ཅན། སྦྲུལ་གྱི་རྒྱན་གྱིས་སྐུ་ལ་བརྒྱན་པ། སྤྱན་གསུམ་པ། ཕྱག་བཞིའི་གཡས་ན་རལ་གྲི་གྲི་གུག་གཡོན་ན་ཨུཏྤལ་དང་ཐོད་པ་བསྣམས་པ་སྔོན་མོ་བྲིའོ།།དེའི་གཡས་སུ་རི་ཁྲོད་ལོ་མ་ཅན་སྐུ་མདོག་ནག་མོ། ཞགས་པ་དང་དགྲ་སྟ་ལག་ན་ཐོགས་པ། མིག་དམར་བ། རྨ་བྱའི་རྒྱབ་ཏུ་ཞོན་པ། སྒྲུབ་པ་པོ་སྲུང་བར་བྱེད་པ་བྲི་བར་བྱའོ། །དེའི་བསྟར་ལ་མི་ཤོང་ན།སྤྱན་རས་གཟིགས་ཀྱི་འོག་ནས་བརྩམས་ཏེ་རིམ་པ་བཞིན་དུ་འཕགས་པ་་་་་་དོན་ཡོད་ཞགས་པ་དཀར་པོ། རལ་བའི་ཅོད་པན་ཅན། འོད་དཔག་མེད་ཀྱི་དབུ་རྒྱན་ཅན། མཆོད་ཕྱིར་ཐོགས་དཀར་པོས་བརྒྱན་པ། ཞི་བའི་ཚུལ་ཅན་ཞི་བའི་རྒྱན་ཅན། ཞལ་གཅིག་པ། ཕྱག་བཅུ་གཉིས་པ། འོད་ཟེར་འབར་བ།གཡས་མཆོག་སྦྱིན་དང་སངས་རྒྱས་ལ་ཕྱག་འཚལ་བའི་ཚུལ་དང་ནོར་བུའི་ཕྲེང་བ་དཀར་པོ་དང་མདའ་དང་མེའི་དཀྱིལ་འཁོར་དང་རིན་ཆེན་སྣ་་་་་་་་་ཚོགས་པའི་འཁྲི་ཤིང་བསྣམས་པ། གཡོན་ན་པདྨ་དམར་པོ་དང་རི་རབ་དང་དབྱུག་གུ་རྩེ་གསུམ་དང་གཞུ་དང་གསེར་གྱི་རིལ་བ་སྤྱི་བླུགས་དང་དོན་ཡོད་པའི་འབྲས་བུ་འཆིང་བའི་ཞགས་པ་བསྣམས་པ། རིན་པོ་ཆེའི་རིའི་ཕུག་ན་སྣ་ཚོགས་པད་ཟླ་ལ་མཉམ་པའི་ཞབས་ཀྱིས་བཞུགས་པ་བྲིའོ། །ཡང་གཞན་583

འདྲ་བ་ལ་ཕྱག་དྲུག་པ། གཡས་ན་མཆོག་སྦྱིན་དང་དབྱུག་གུ་རྩེ་གསུམ་དང་ནོར་བུའི་ཕྲེང་བ་དང་། གཡོན་ན་པདྨ་དམར་པོ་ཞགས་པ་རིལ་བ་སྤྱི་བླུགས་བསྣམས་པའོ། །ཡང་དེའི་གཡོན་དུ་གཞན་འདྲ་བ་ལ་ཕྱག་བཞིའི་གཡས་ན་མཆོག་སྦྱིན་དང་ཞགས་པ།གཡོན་ན་དབྱུག་གུ་རྩེ་གསུམ་དང་དོན་ཡོད་པའི་ཞགས་པ་བསྣམས་པའོ། །དེའི་གཡས་སུ་ཧ་ལ་ཧ་ལ་དཀར་པོ།ཞལ་གསུམ་པ་ཕྱག་དྲུག་པ།རལ་བའི་ཅོད་པན་གྱིས་བརྒྱན་ཅིང་། ཟླ་བྱེད་འཛིན་པ་དབུ་ལ་ཐོད་ཕྲེང་གིས་བརྒྱན་པ། སྟག་ལྤགས་ཀྱི་ན་བཟའ་གསོལ་བ། གཡས་ན་མཆོག་སྦྱིན་བགྲང་ཕྲེང་མདའ་བསྣམས་པ། གཡོན་ན་པདྨ་ནུ་མ་འཛིན་པ་གཞུ་བསྣམས་པ། གཡས་ཀྱི་ཕྱོགས་སུ་སྦྲུལ་གྱིས་ཡོངས་སུ་དཀྲིས་པའི་རྩེ་གསུམ། གཡོན་དུ་མེ་ཏོག་དྲི་བཟང་པོ་སྣ་ཚོགས་པས་གང་པའི་ཐོད་པ་ཡོད་པ། པདྨ་དམར་པོའི་སྟེང་དུ་རོལ་པའི་སྟབས་ཀྱིས་གནས་པ། རིན་པོ་ཆེའི་རི་བོ་ལ་འདུག་པ་བྲིའོ། །དེའི་གཡས་སུ་རིག་པའི་རྒྱལ་པོ་རྟ་མགྲིན་དམར་པོ།པདྨ་དཀར་པོའི་རྒྱན་གྱིས་བརྒྱན་པ། སྤུ་སེངྒེ་ལྟར་འདུག་པ། གཡས་ན་བེ་ཅོན་ཐོགས་པ། གཡོན་སྡིགས་མཛུབ་མཛད་པའོ། །རྟ་མགྲིན་གྱི་གཡས་སུ་བཅོམ་ལྡན་འདས་མགྲིན་སྔོན་སྐུ་མདོག་སེར་པོ།ཟླ་ཕྱེད་དང་རལ་བའི་ཅོད་པན་གྱིས་དབུ་ལ་བརྒྱན་པ། འོད་དཔག་མེད་ཀྱིས་དབུ་བརྒྱན་པ། པདྨ་དམར་པོའི་སྟེང་དུ་རི་དྭགས་ནག་པོའི་པགས་པ་ལ་རྡོ་རྗེ་སྐྱིལ་ཀྲུང་གིས་་་་་་་བཞུགས་པ། ཏིང་ངེ་འཛིན་གྱི་ཕྱག་རྒྱའི་སྟེང་དུ་རིན་པོ་ཆེ་སྣ་ཚོགས་པས་གང་བའི་ཐོད་པ་བསྣམས་པ། ཨེ་ན་ཡའི་མཆོད་ཕྱིར་ཐོགས་པ། སྟག་ལྤགས་584

ཀྱི་ན་བཟའ་བསྣམས་པ། རྒྱན་མེད་པ། མགྲིན་པ་སྔོན་པོ་ཕྲེང་བ་སྔོན་པོས་ཁྱད་པར་དུ་བྱས་པ། མགུལ་བའི་ཕྱོགས་གཉིས་སུ་ནོར་བུ་དང་བཅས་པའི་སྦྲུལ་དག་གི་མཇུག་མས་མངོན་པར་བཅིངས་ཤིང་། སྦྲུལ་ནག་པོ་གཉིས་སྟེང་དུ་ཁ་ཕྱོགས་པས་ཉེ་བར་མཚོན་པ་བྲིའོ། །དེའི་གཡས་སུ་དོན་ཡོད་པ་པདྨའི་གཙུག་ཏོར། ཚངས་པའི་ཆ་བྱད་ཅན། ཞལ་གསུམ་པ་རལ་པའི་ཅོད་པན་འཆང་བ། དབུ་ལ་ཟླ་བ་ཚེས་པས་སྤྲས་པ། འོད་དཔག་མེད་ཀྱིས་བརྒྱན་པ།ཕྱག་གཡས་ན་མདུང་རྩེ་གསུམ་དང་པདྨ་འདབ་མ་རྣམ་པར་བཀྲ་བའི་་་་་་་་་པདྨའི་ཞགས་པ་འཆང་བ། གཡོན་དང་པོ་ན་པདྨའི་སྟེང་ན་པདྨ་གཙུག་ཏོར་ཏེ། པདྨ་འདབ་མ་ཕྱེད་ཁ་བྱེ་བའི་དབུས་ཀྱི་ལྟེ་བ་ལ་འཕགས་པ་སྤྱན་རས་གཟིགས་མགུལ་པ་ཡན་ཆད་མངོན་པ། ཅོད་པན་འཆང་བ། དབུ་ལ་འབར་བའི་འོད་ཡོད་པ། གཡོན་འོག་མ་དབུགས་འབྱིན་པ་སྟེ། སྐྱབས་སྦྱིན་གྱི་ཕྱག་རྒྱ་ལས་རིན་པོ་ཆེའི་ཆར་འབེབས་པ། རྒྱན་ཐམས་ཅད་ཀྱིས་བརྒྱན་ཅིང་།སྣ་ཚོགས་པའི་གོས་འཆང་བའོ། །དེ་ལ་སོགས་པ་རིག་པའི་རྒྱལ་པོ་སུམ་ཅུ་རྩ་བཞི་ཙམ་གསུངས་མོད་ཀྱི། དཀྱིལ་འཁོར་དང་གང་འཚམ་པ་བྲིའོ། །རྒྱུད་དུ།རིག་པའི་རྒྱལ་པོའི་གཙོ་བོ་དང་། རིག་པའི་རྒྱལ་མོ་དང་། པདྨའི་རིགས་གཟུགས་དང་ཕྱག་རྒྱ་ལུང་ཇི་ལྟ་བ་བཞིན་དུ་གནས་ཇི་ལྟ་བ་མ་ལུས་པ་དག་ཏུ་བྲི་བར་བྱའོ། །ཞེས་གསུངས་ཤིང་། རིག་པའི་རྒྱལ་མོ་བརྒྱད་ཅུ་རྩ་དྲུག་ཙམ་གསུངས་ཀྱང་དཀྱིལ་འཁོར་ལ་འཚམ་པ་དགོད་ཅིང་། དེ་ཡང་བྱང་དུ་རིམ་པ་འོག་མ་ལ་བཀོད་པའི་རིགས་པས་འདི་ཡང་རིམ་པ་འོག་མ་ལ་་་་་་585

དགོད་པར་རིགས་སོ། །དེ་དག་གི་མཐའ་གཉིས་སུ་པདྨའི་མཚན་མ་བྲི་བར་བྱའོ། །དེ་ལྟར་འོག་གི་བསྟར་ལ་པདྨའི་རིགས་རྣམས་བཀོད་ནས། དེའི་སྟེང་དུ་སྤྱན་རས་གཟིགས་ཀྱི་ཐད་མའི་གཡོན་ངོས་སུ་ཡུམ་ཤེར་ཕྱིན་གསེར་མདོག ཕྱག་དང་པོ་གཉིས་ཆོས་འཆད་ཀྱི་ཕྱག་རྒྱ། གཡས་པ་གཉིས་ན་རྡོ་རྗེ། གཡོན་པ་གཉིས་ན་གླེགས་བམ་བསྣམས་པའོ། །དེའི་གཡས་སུ་དེ་བཞིན་གཤེགས་པའི་སྤྱན་ཏེ། ཡུམ་ནམ་མཁའི་སྤྱན་གསེར་མདོག ན་བཟའ་དཀར་པོ་མནབས་པ། མཉམ་གཞག་གི་ཕྱག་རྒྱ་མཛད་པ། དེ་གཉིས་ཀྱི་གཡས་སུ་གཙུག་ཏོར་གྱི་རྒྱལ་མོ་རྣམས་འོག་ནས་འབྱུང་བའི་གཙུག་ཏོར་དང་ཕོ་མོའི་ཁྱད་མ་གཏོགས་འདྲ་བར་བྲི། དེ་བཞིན་དུ་བྱང་ཆུབ་སེམས་དཔའ་བཅུ་དྲུག་འགོད་པ་ལ། དང་པོར་ཀུན་བཟང་ལྗང་ཁུ། རྒྱན་ཐམས་ཅད་ཀྱིས་བརྒྱན་པ།དར་ལ་དཀར་པོའི་སྟོད་གཡོགས་དང་ལྡན་པ། ལག་པ་གཡོན་པར་ནོར་བུ་རིན་པོ་ཆེ་ཐོགས་པ། ལག་པ་གཡས་བིལ་བ་ཐོགས་ཤིང་མཆོད་སྦྱིན་མཛད་པ། གཟུགས་མཛེས་པ་དང་ལྡན་པ་བྲིའོ། །སའི་སྙིང་པོ་དང་། ནམ་མཁའ་མཛོད་དང་། སྒྲིབ་པ་རྣམ་སེལ་དང་། ངན་སོང་རྣམ་པར་སྦྱོང་བ་དང་།བྱམས་པ་དང་། དྲི་མ་མེད་པར་འགྲོ་བ་དང་། དྲི་མ་མེད་པའི་ཏོག་དང་།ནོར་བཟང་དང་། ཟླ་བའི་འོད་དང་། དྲི་མེད་གྲགས་པ་དང་། ནད་ཐམས་ཅད་གསོ་བར་མཛད་པ་དང་། ཆོས་ཐམས་ཅད་ཀྱི་དབང་ཕྱུག་རྒྱལ་པོ་དང་།འཇིག་རྟེན་འགྲོ་བ་དང་། བློ་གྲོས་ཆེན་པོ་དང་། བློ་གྲོས་བཟང་པོ་སྟེ། བཅུ་དྲུག་པོ་གཟུགས་ཤིན་ཏུ་ཞི་བ། རྒྱན་ཐམས་ཅད་ཀྱིས་བརྒྱན་པ། ཐམས་ཅད་586

སྐུ་མདོག་སེར་པོ། ཕྱག་ན་མེ་ཏོག་ཐོགས་པ་སྟེ།བྱམས་པ་ནི། རྔ་ཡབ་ཐོགས་པའོ། །གཙུག་ཏོར་རྣམས་སྟེང་དུ་འགོད་པའི་རིགས་པས་འཕྲོ་ལ་མ་ཤོང་པ་རྣམས་སྟེང་དུ་བྲི་བར་བྱའོ། །དེ་བཞིན་དུ་ལྷོ་ཕྱོགས་སུ་བཅོམ་ལྡན་འདས་ཤཱཀྱ་ཐུབ་པ་དང་། རང་སངས་རྒྱས་གཉིས་ནི། རི་སྤོས་ཀྱི་ངད་ལྡང་ལ་བཞུགས་པར་བྱའོ། །ཞེས་པ་ནི། འགྱུར་ཉེས་པ་སྟེ། འགྱུར་གཞན་ལས། དེ་བཞིན་དུ་བཅོམ་ལྡན་འདས་ཤཱཀྱ་ཐུབ་པའི་གཡས་ངོས་སུ་རང་སངས་རྒྱས་གཉིས་པོ་སྤོས་ཀྱི་དྲི་དང་ཡོངས་སུ་ཟད་ཅེས་བྱའོ། །ཞེས་སྔར་གྱི་རང་སངས་རྒྱས་གཉིས་པོའི་མཚན་སྟོན་པར་བཤད་པ་ཡིན་གྱི། རི་སྤོས་ཀྱི་ངད་ལྡང་དོན་མེད་དོ། །བཅོམ་ལྡན་འདས་ཀྱི་གཡོན་དུ་ཕྱག་ན་རྡོ་རྗེ་ཨུཏྤལ་ལྟར་སྔོ་བསངས་མདོག གཟུགས་ཤིན་ཏུ་མཛེས་པ། རྒྱན་ཐམས་ཅད་ཀྱིས་བརྒྱན་པ།ལག་པ་གཡས་རྔ་ཡབ་ཐོགས་པ། གཡོན་པ་རྡོ་རྗེ་ཐོགས་པ། ཁྲོ་བོའི་ལུས་ཀྱིས་གནས་པའོ། །དེའི་གཡོན་དུ་རྡོ་རྗེ་ཁུ་ཚུར་མ་སྔོན་མོ། རྒྱན་ཐམས་ཅད་ཀྱིས་བརྒྱན་པ། གདུ་བུ་དང་དཔུང་རྒྱན་ཅན། གཡས་རྡོ་རྗེ། གཡོན་ཨུཏྤལ་བསྣམས་པ། གོས་སེར་པོ་གྱོན་པ་དང་། རྡོ་རྗེ་ལྕགས་ཀྱུ་མ་རང་མིང་གི་མཚན་མ་ཅན་ནོ།།རྡོ་རྗེ་ལུ་གུ་རྒྱུད་མ་སྔོན་པོ།ཞལ་དྲུག་སྔོ་བ་ཁྲོ་གཉེར་ཅན།དབུ་སྐྲ་གྱེན་བརྫེས་ཐོད་ཕྲེང་ཅན། རྡོ་རྗེ་ལུས་བརྒྱན་པ།ཕྱག་བཅུ་གཉིས་ཀྱི་གཡས་རྣམས་ན་རྡོ་རྗེ་དང་ཞགས་པ་དང་མདའ་གསོར་བ་དང་སྦྲུལ་དང་་་་་དགྲ་སྟ་དང་གྲི་གུག་འཛིན་པ། གཡོན་པ་རྣམས་ན་དྲིལ་བུ་དང་སྡིགས་མཛུབ་དང་གཞུ་དང་དབྱུག་པ་དང་རྩེ་གསུམ་དང་ཐོ་བ་བསྣམས་པ།ཞབས་587

བཞིས་བདུད་བཞི་མནན་པ་བྲིའོ། །ཡང་ན་ལྗང་སེར། གཡས་ན་ལུ་གུ་རྒྱུད་ཐོགས་པའོ། །དཔུང་བཟང་མ་སེར་མོ། གཡས་མཆོག་སྦྱིན། གཡོན་པདྨ་བསྣམས་པ། རྡོ་རྗེ་སྡེ་མ་མདོག་སེར་མོ། ཕྱག་གཡས་ན་རྡོ་རྗེ། གཡོན་ན་རྔ་ཡབ་ཐོགས་པ། བགེགས་ཀྱི་གདན་ལ་གནས་པའོ། །རིག་པའི་རྒྱལ་པོ་ཐམས་ཅད་དང་། རིག་པའི་རྒྱལ་མོ་འཁོར་དང་བཅས་པ་བཟླས་པ་དང་ཕྱག་རྒྱ་དང་ལྡན་པ་ཇི་ལྟར་ཤེས་པ་བཞིན་བྲིའོ།།ཞེས་གསུངས་པ་ལ།རིག་པའི་རྒྱལ་པོ་དང་ཕོ་ཉ་བརྒྱ་དང་བརྒྱད་ཙམ།རིག་པའི་རྒྱལ་མོ་དང་ཕོ་ཉ་མོ་དགུ་བཅུ་ཙམ་མིང་ཟློས་པ་གསུངས་མོད་ཀྱི། ཐམས་ཅད་དཀྱིལ་འཁོར་དུ་ཤོང་བ་དཀའ་བས་མེད་ཁ་མེད་དུ་དགོས་པ་ནི། སྤྱི་རྒྱུད་དུ། རྡོ་རྗེ་ལྕགས་ཀྱུ་ཁུ་ཚུར་དང་། །རིག་པའི་རྒྱལ་པོ་ཕྱག་རྒྱ་བཅས། །ཁྲོ་བོ་ཆེན་པོ་ཐབ་སྦྱོར་དང་། །གོམ་པ་འདོར་པ་ཉིད་དང་ནི། །རྡོ་རྗེ་ལུག་རྒྱུད་བེ་ཅོན་དང་། །ཁྲོ་བོ་འཆོལ་བ་ཞེས་བྱ་བ། །ཕྱག་ན་རྡོ་རྗེའི་དཀྱིལ་འཁོར་དུ། །མ་སྨོས་ཀྱང་ནི་དེ་དག་དགོད། །ཅེས་གསུངས་པས་ཁྲོ་བོ་བདུད་རྩི་ཐབ་སྦྱོར་སྔོན་པོ། སྔགས་ནས་གསུངས་པ་བཞིན་ཕྱག་བཞིའི་གཡས་ན་རལ་གྲི་དང་གཏུན་ཤིང་། གཡོན་ན་དགྲ་སྟ་དང་ཞགས་པ་བསྣམས་པའོ། །ཁྲོ་བོ་གོམ་པ་འདོར་བ་སྔོ་ཞེས་བྱ་བ།སྐྲ་བཤོར་ཞིང་གྱེན་དུ་འགྲེང་བ། གཤིན་རྗེའི་གཟུགས་འདྲ་བ་ཁྲོ་གཉེར་ཅན།མིག་དམར་བ་གད་མོ་ཆེར་རྒོད་པ། ཁ་གདངས་ལག་པ་བཞི་པ། མདུང་རྩེ་གསུམ་དང་རྡོ་རྗེ་དང་འཁོར་ལོ་དང་རལ་གྲི་ཐོགས་པ་ཕྱོགས་སུ་ལྟ་བའོ། །དེའི་བསྟར་ལ་མི་ཤོང་ན། ཕྱག་རྡོར་གྱི་འོག་ནས་བརྩམས་ནས་ཁྲོ་བོ་བེ་ཅོན་588

སྔོན་པོ་གཡས་ན་བེ་ཅོན་ཐོགས་པ། ཁྲོ་བོ་འཆོལ་བ་སྟེ། སྟོབས་པོ་ཆེ་སྔོན་པོ།ཕྱག་བཞི་བ་གཡས་དང་པོ་ཕྱག་འཚལ་ཞིང་གཉིས་པ་བེ་ཅོན། གཡོན་དང་པོ་ན་རྔ་ཡབ། གཉིས་པ་ན་ཞགས་པ་ཐོགས་པ། སྐྲ་ཁམ་པ་གྱེན་དུ་བརྫེས་ཤིང་མིག་དམར་བའོ། །ཕོ་ཉ་མོ་རྡོ་རྗེ་འོག་པག་མ་རོ་སྨད་གོས་གཅིག་པ། སྐྲ་བཤིག་པ། མིག་གཉིས་དམར་བ། ཅུང་ཟད་བཞིན་འཛུམ་པ། གཡས་སྡིགས་མཛུབ། གཡོན་ཤིང་གི་ཡལ་ག་འཛིན་པ། དར་ལའི་གོས་བགོས་པ། རྡོ་རྗེ་ཁབ་མ་ཁབ་ཐོགས་པ། རྡོ་རྗེ་རལ་གྲི་མ་རལ་གྲི་ཐོགས་པའོ། །རྡོ་རྗེ་རྒྱལ་མ་དང་། རྡོ་རྗེ་རྣམ་རྒྱལ་མ་དང་། རྡོ་རྗེ་གཞན་གྱིས་མི་ཐུབ་པ། དེ་རྣམས་ཀྱི་གཡོན་གྱི་མཐར་སྣ་ཚོགས་རྡོ་རྗེའི་ཕྱག་རྒྱ་བྲིའོ།།ཕྱག་རྡོར་གྱི་སྟེང་དུ་ཡུམ་མཱ་མ་ཀཱི་སྔོན་མོ། གཡས་རིན་པོ་ཆེ། གཡོན་རྡོ་རྗེ་རྩེ་གསུམ་ཐོགས་པ། རྒྱན་ཐམས་ཅད་ཀྱིས་བརྒྱན་པའོ། །དེའི་གཡོན་དུ་སྦྱིན་པའི་ཕར་ཕྱིན་མ་དམར་སྐྱ། འབྲུ་དང་རིན་པོ་ཆེ་སྣ་ཚོགས་པའི་སྙེ་མ་བསྣམས་པའོ། །ཚུལ་ཁྲིམས་ཀྱི་་ཕར་ཕྱིན་མ་དཀར་མོ། གཡོན་ཨ་ཤོ་ཀུའི་མེ་ཏོག་གི་མགོ་ལྕོག་དང་འདབ་མར་བཅས་པ་བསྣམས་པ། བཟོད་པའི་པར་ཕྱིན་མ་སེར་མོ། གཡས་པདྨ་དཀར་པོ་བསྣམས་པ། བརྩོན་འགྲུས་ཀྱི་པར་ཕྱིན་མ་ལྗང་ཁུ་གཡོན་ཨཏྤལ་བསྣམས་པ། བསམ་གཏན་གྱི་ཕར་ཕྱིན་མ་སྔོན་མོ། གཡོན་པདྨ་དཀར་པོ་བསྣམས་པ། དེ་རྣམས་རྡོ་རྗེ། ཤེར་ཕྱིན་མ་སྔར་དང་འདྲ་བའོ། །དེའི་སྟེང་དུ་གཙུག་ཏོར་བརྒྱད་དེ། གཙུག་ཏོར་འཁོར་ལོས་བསྒྱུར་བ་དང་། གཙུག་ཏོར་མངོན་པར་འཕགས་པ་དང་། གཙུག་ཏོར་གདུགས་དཀར་པོ་དང་། རྒྱལ་589

བའི་གཙུག་ཏོར་དང་། པདྨའི་གཙུག་ཏོར་དང་། རྣམ་པར་རྒྱལ་བའི་གཙུག་ཏོར་དང་། གཟི་བརྗིད་ཕུང་པོའི་གཙུག་ཏོར་དང་། གཙུག་ཏོར་མཐོན་པོ་སྟེ།ཐམས་ཅད་གསེར་མདོག རྒྱན་ཐམས་ཅད་ཀྱིས་བརྒྱན་པ། ཀུན་ནས་འབར་བའི་ཕྲེང་བའི་ཕྱག་རྒྱ་བཅིངས་པ། གཡོན་གདན་བརྟེན། གཡས་འཁོར་ལོ་བསྟོད་དེ་བསྣམས་པའོ། །དཀྱིལ་འཁོར་གྱི་ནུབ་ཕྱོག་ས་བཅོམ་ལྡན་འདས་ཐུབ་པའི་དབུའི་གཙུག་ཏོར་གྱི་ཐད་ཀྱི་ནུབ་ཏུ་སངས་རྒྱས་མེ་ཏོག་ཀུན་ནས་སྐྱེས་པའི་རྒྱལ་པོའི་དབང་པོ་སྐུ་མདོག་གསེར་འདྲ་བ། པདྨའི་གདན་ལ་རྡོ་རྗེའི་སྐྱིལ་མོ་ཀྲུང་གིས་བཞུགས་པ།འོད་ཀུན་ནས་འབར་བའི་ཕྲེང་བས་ཁྱབ་པ། ཕྱག་གཡས་མཆོག་སྦྱིན་གྱི་ཕྱག་རྒྱ་མཛད་པ། གཡོན་མཉམ་བཞག་གི་ཕྱག་རྒྱ་མཛད་པ། བཅོམ་ལྡན་འདས་ཐུབ་པའི་སྐུ་བས་ཆུང་བ་བྲི་བར་བྱའོ། །དེའི་གཡས་སུ་གཙུག་ཏོར་འཁོར་ལོས་བསྒྱུར་བ།
 གཡོན་དུ་གཟི་བརྗིད་ཕུང་པོ་ཕྱག་རྒྱ་ཀུན་ནས་འོད་འབར་བའི་ཕྲེང་བས་ཁྱབ་པའོ། །དེའི་གཡོན་དུ་དེ་བཞིན་གཤེགས་པ་མེ་ཏོག་རིན་པོ་ཆེའི་རི་བོའི་སྟེང་དུ་ཆོས་སྟོན་ཅིང་་་་་་་་་་་བཞུགས་པ་བེེ་ཌཱུརྱ་སྔོན་པོ་དང་། མ་རྒད་ཏ་དང་། པདྨ་རཱ་ག་ལ་སོགས་པའི་འོད་འཕྲོ་བ་དང་ལྡན་པའོ། །དེའི་གཡོན་དུ་རྒྱལ་བའི་གཙུག་ཏོར་གྱི་ཕྱག་རྒྱ།དེའི་གཡོན་དུ་ཆོས་ཀྱི་འཁོར་ལོའི་ཕྱག་རྒྱ། དེའི་གཡོན་དུ་འཁར་གསིལ་དང་སྤྱི་བླུགས་དང་ཕྲེང་བ་དང་བཟང་པོའི་སྟན་གྱི་ཕྱག་རྒྱའོ། །གཡས་སུ་དེ་བཞིན་གཤེགས་པའི་སྤྱན་གྱི་སྟེང་དུ་ཤེས་རབ་ཀྱི་པ་རོལ་ཏུ་ཕྱིན་པའི་ཕྱག་རྒྱ་བྲི། དེའི་གཡས་སྤྱན་རས་གཟིགས་ཀྱི་དབུའི་ཐད་ཀྱི་སྟེང་དུ་འོད་དཔག་མེད། དེ་བཞིན་གཤེགས་པའི་གཟུགས་ཅན། གཡས་མཆོག་སྦྱིན། གཡོན་མཉམ་བཞག པདྨའི་གདན་ལ་བཞུགས་པ།590

ཀུན་ནས་འོད་འཕྲོ་བའི་ཕྲེང་བས་ཁྱབ་པའོ། །དེའི་གཡས་སུ་ལྷུང་བཟེད་དང་། ཆོས་གོས་ཀྱི་ཕྱག་རྒྱ། མཐར་གྱིས་འཇུག་པའི་གནས་སུ་པདྨའི་ཕྱག་རྒྱའོ། །དེའི་འོག་ཏུ་འཇམ་དཔལ་གཞོན་ནུའི་གཟུགས་ཅན་དམར་སྐྱ། ཞི་ཞིང་ཞལ་ཅུང་ཟད་འཛུམ་པ། གཡས་བིལ་བ། གཡོན་ཨུཏྤལ། རྒྱན་ཐམས་ཅད་ཀྱིས་བརྒྱན་པ།ཟུར་ཕུད་ལྔས་མཛེས་ཤིང་། མུ་ཏིག་གི་ཕྲེང་བའི་མཆོད་ཕྱིར་ཐོགས་དང་ལྡན་པ། དར་ལའི་སྟོད་གཡོགས་དང་སྨད་གཡོགས་དང་ལྡན་པ། པད་ཟླའི་སྟེང་ན་སེམས་དཔའི་སྐྱིལ་ཀྲུང་གིས་བཞུགས་པ། སྤྱན་གཤིན་རྗེའི་གཤེད་ལ་གཟིགས་པ། ཞལ་ཤར་སྒོས་བལྟས་པའོ། །དེའི་གཡས་ཕྱོགས་ཀྱི་པད་གདན་གྱི་འོག་ཏུ་ཁྲོ་བོ་གཤིན་རྗེའི་གཤེད་ནག་པོ་གཡས་ཞགས་པ། གཡོན་གཞུ་ཐོགས་པ། གསུས་པ་འཕྱང་བ། སྤ་ཁམ་པ་གྱེན་དུ་བརྫེས་པ། མིག་དམར་བ།མགུལ་པར་སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། སྨ་ར་སེར་པོ་དང་ལྡན་པ། སེན་མོ་རིང་བ། བྱང་ཆུབ་སེམས་དཔའ་འཇམ་དཔལ་གྱི་ཕྱོགས་སུ་ལྟ་བའོ། །འཇམ་དཔལ་གྱི་པད་གདན་གྱི་འོག་གཡོན་ཕྱོགས་སུ་གནས་གཙང་མའི་རིགས་ཀྱི་ལྷའི་བུའི་གཟུགས་ཅན་གྱི་བྱང་ཆུབ་སེམས་་་་་་་དཔའ་ཤིན་ཏུ་དྲི་མེད་དང་ཤིན་ཏུ་དུལ་བ་དང་ཤིན་ཏུ་དག་པ་དང་མུན་་་་་་སེལ་དང་ཀུན་དུ་སྣང་བ་ཞེས་བྱ་བ་དང་ལྔ། གནས་གཙང་མའི་གཞལ་མེད་ཁང་ན་འདུག་པ། རིན་པོ་ཆེ་དུ་མ་འབར་བའི་རྡོ་རྗེའི་སྟེང་མེ་ཏོག་སྣ་ཚོགས་ཀྱིས་གཅལ་དུ་བཀྲམ་པར་བྲིའོ། །ཞེས་པ་ནི། འགྱུར་གཞན་ལས། མེ་ཏོག་སྣ་ཚོགས་པ་མངོན་པར་གཏོར་བ་ཞེས་པས་ཕྱག་མེ་རྟོག་འཐོར་བ་བྲིའོ། །འདི་དག་དང་591

འཇམ་དཔལ་གཞལ་མེད་ཁང་གི་ནང་དུ་བྲི་བར་བཤད་པས་བསྟར་ཕུབས་སམ་གསྟོ་ལའི་རྣམ་པར་བྲིའོ། །སྤྱི་རྒྱུད་དུ། མཛོད་སྤུ་དང་ནི་མདུང་ཐུང་དང་། །འཁོར་ལོས་བསྒྱུར་བ་ཆེར་འབྱུང་བཅས། །རིགས་སྔགས་ཆེན་མོ་སྤྱན་དང་ནི། །ཡིད་བཞིན་ནོར་བུའི་རྒྱལ་མཚན་དང་། །མངག་གཞུག་བརྩོན་འགྲུས་ཆེན་པོ་དང་། །དེ་བཞིན་གཞན་གྱིས་མི་ཐུབ་པ། །དེ་བཞིན་གཤེགས་པའི་རིགས་དག་ནི། །དཀྱིལ་འཁོར་ཀུན་ལ་དགོད་པར་བྱ། །ཞེས་པས་གཤིན་རྗེ་གཤེད་ཀྱི་གཡས་ཕྱོགས་སུ།མངག་གཞུག་མི་གཡོ་བ་ནག་པོ། མིག་གཅིག་ཡོ་བ། གཡས་རལ་གྲི། གཡོན་ཞགས་པ་བསྣམས་པ། རལ་པའི་ཟུར་ཕུད་གཡོན་དུ་འཕྱང་བ། ཁྲོ་གཉེར་གཡོ་བ། གཡོན་བརྐྱང་གིས་བཞུགས་པ་བྲིའོ། །ཁྲོ་བོ་གཞན་གྱིས་མི་ཐུབ་པ་དང་། ཁྲོ་མོ་གཞན་གྱིས་མི་ཐུབ་མ་པདྨ་ནག་པོ་ལ་གནས་པ། ཕྱག་ན་པདྨ་བསྣམས་པ་བྲིའོ། །མཛོད་སྤུ་དཀར་མོ་པད་གདན་ལ་འདུག་པ།ཡིད་བཞིན་ནོར་བུ་ཐོགས་པས་དེ་བཞིན་གཤེགས་པ་ཐམས་ཅད་སྐོང་བའོ། །ཤར་སྒོའི་གཡས་སུ་བྱང་སེམས་འཇིག་རྟེན་ལས་འདས་པར་འགྲོ་བ་ཞེས་བྱ་བ། རལ་པའི་ཅོད་པན་འཆང་བ། ལུས་ཞི་བ་ལག་པ་གཡས་མཆོག་སྦྱིན་པས་ཕྲེང་བ་འཛིན་པ། གཡོན་པས་སྤྱི་བླུགས་འཛིན་ཅིང་སྒོ་ལ་མངོན་དུ་ཕྱོགས་པ།བཞིན་ཅུང་ཟད་ཁྲོ་གཉེར་དང་བཅས་པ་བྲི་བར་བྱའོ། །ཤར་སྒོའི་གཡོན་དུ་བྱང་ཆུབ་སེམས་དཔའ་ཆེན་པོ་མ་རྒྱལ་བ་ལས་རྒྱལ་བ་ཞེས་བྱ་བ། ལུས་རབ་ཏུ་ཞི་བ་རལ་བའི་ཅོད་པན་འཆང་བ།ལག་པ་གཡོན་པ་ན་དབྱུག་པ་དང་སྤྱི་བླུགས་འཛིན་པ། ལག་པ་གཡས་པ་ན་མཆོག་སྦྱིན་པས་ཕྲེང་བ་འཛིན་པ།བཞིན་ཅུང་ཟད་ཁྲོ་གཉེར་དང་བཅས་ཤིང་སྒོ་ལ་མངོན་དུ་ཕྱོགས་པ་བྲི་བར་ ་བྱའོ། །འཇམ་དཔལ་གྱི་འོག་ཏུ་གཙུག་ཕུད་ལྔའི་ཕྱག་རྒྱ་བྲི་སྟེ། དེ་ནི། དང་་592

པོར་རེ་ཞིག་ལག་པ་གཉིས། །ཐལ་མོ་སྦྱར་ཏེ་རྩེ་མོ་སྤྲད། །སོར་མོ་ཕན་ཚུན་ནང་དུ་གཤིབས། །སོར་མོ་ཕན་ཚུན་སྦྱར་ནས་ནི། །དེ་ནས་ཡང་དག་སྦྱར་ནས་ཀྱང་། །ལག་གཉིས་ཡང་དག་ལྡན་པ་ལ། །གཙུག་ཕུད་ལྔས་ནི་ལེགས་མཚན་བྱས། །སོར་མོ་རྣམས་ཀྱི་རྩེ་མོ་དག །དེ་ནས་དེ་དག་རྣམ་བཟློག་པས། །ཕྱག་རྒྱ་གཙུག་ཕུད་ལྔར་ཤེས་བྱ། །ཞེས་པའི་ཕྱག་རྒྱ་དང་། དེ་བཞིན་ལག་པ་ཡང་དག་སྦྱར། །སོར་མོའི་རྩེ་མོ་དགུག་ཅིང་དགོད། །མཛུབ་མོ་གཉིས་ནི་རྩེ་སྤྲད་བཀུག །སོར་མོ་གཞན་ནི་རང་བཞག་ལ། །མཐེ་བོང་གཉིས་ནི་རབ་གཤིབས་པས། །གུང་མོ་གཉིས་ནི་རབ་བརྐྱང་བྱ།།སྲིན་ལག་གཉིས་ནི་རྩེ་སྤྲད་བཀུག །ཨུཏྤ་ལ་རུ་བརྟེན་པ་ཡིན། །ཞེས་པའི་ཕྱག་རྒྱ་གཉིས་པོ་ཕན་ཚུན་འབྲེལ་བར་བྱའོ། །ཞེས་པ་ནི། འགྱུར་ནོར་བ་སྟེ། འགྱུར་གཞན་ལས། ཕན་ཚུན་མ་འབྱར་བ་ཞེས་པ་ནི་ལེགས་སོ། །དེ་ལྟར་དཀྱིལ་འཁོར་དབུས་མའི་ལྷ་ཐམས་ཅད་ཀྱང་།དཀྱིལ་འཁོར་གྱི་རྣམ་གཞག་གཞན་དང་མི་འདྲ་སྟེ། ལྷ་ཐམས་ཅད་ཞལ་ཤར་དུ་བསྟན་པ་སྟེ། རྒྱུད་ལས་ཀྱང་། དཀྱིལ་འཁོར་གྱི་ཤར་དུ་བདག་ཉིད་ལྟ་བ་དང་ཞེས་གསུངས་པས་སོ། །ནང་གི་དཀྱིལ་འཁོར་གཉིས་པ་ལ་སྣམ་བུ་རིམ་པ་གཉིས་བྱས་པའི་ཕྱི་མ་ལ་ཤར་ཕྱོགས་སུ་ཚངས་པ་ཆེན་པོ་གདོང་བཞི་པ། སྟོད་གཡོགས་དཀར་པོ་དང་། ཚངས་སྐུད་དཀར་པོ་ཐོགས་པ། ཁ་དོག་གསེར་འདྲ་བ་ལ་རལ་པའི་ཅོད་པན་ཅན་འཛིན་པ། ལག་པ་གཡས་གཡོན་དུ་དབྱུག་པ་དང་སྤྱི་བླུགས་འཛིན་པ། དེའི་གཡས་སུ་འོད་གསལ་གྱི་ལྷའི་བུ་སེར་པོ་དར་ལའི་གོས་བགོས་པ། བཞིན་ཤིན་ཏུ་གསལ་བ་ལ་རལ་བའི་ཅོད་པན་འཛིན་པ།མཆོད་ཕྱིར་ཐོགས་དཀར་པོ་ཅན་སྐྱིལ་ཀྲུང་གིས་འདུག་པ། ལག་པ་གཡས་593

མཆོག་སྦྱིན་པ། དེའི་གཡས་སུ་འོག་མིན་གྱི་ལྷའི་བུ་རྒྱན་ཐམས་ཅད་ཀྱིས་བརྒྱན་པ། ལུས་ཞི་བ་དར་ལའི་སྟོད་གཡོགས་དང་སྨད་གཡོགས་ཅན། སྐྱིལ་ཀྲུང་གིས་བཞུགས་པ། གཡས་མཆོག་སྦྱིན་པ། མཆོད་ཕྱིར་ཐོགས་དཀར་པོ་ཅན། འདི་ཡང་གོང་གི་རིགས་འགྲོས་ཀྱིས་སེར་པོའོ། །དེའི་རིགས་འགྲོས་ཀྱིས་དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་དང་།འཐབ་བྲལ་དང་། བརྒྱ་བྱིན་ལ་སོགས་པའི་ལྷའི་བུ་བྲི་བར་བྱ་སྟེ། གོ་རིམ་དང་། ཆ་བྱད་དང་། དབྱིབས་ཇི་ལྟ་བ་བཞིན་བྲིའོ། །བརྒྱ་བྱིན་གྱི་འོག་ཏུ་རྒྱལ་ཆེན་བཞིའི་རིས་ལ་རྟག་ཏུ་མྱོས་དང་། ཕྲེང་ཐོགས་དང་།ལག་ན་གཞོང་ཐོགས་དང་། པི་ཝང་གཉིས་པ་དང་། ས་བླའི་ལྷའི་བུ་དག་གོ་རིམ་ཇི་ལྟ་བ་བཞིན་དང་། ཆ་བྱད་ཇི་ལྟ་བ་བཞིན་དུ་བྲིའོ། །དེ་བཞིན་དུ་ལྷོ་ཕྱོགས་སུ་མི་ཆེ་བ་དང་། མི་གདུང་བ་དང་། ཤིན་ཏུ་མཐོང་བ་དང་། གྱ་ནོམ་སྣང་བ་དང་།དགེ་ཆུང་དང་། བསོད་ནམས་སྐྱེས་ལ་སོགས་པའི་ལྷའི་བུའི་ཆ་བྱད་དང་དབྱིབས་ཇི་ལྟ་བ་བཞིན་ནོ། །ནུབ་ཕྱོགས་དང་བྱང་ཕྱོགས་སུ་ཡང་དེ་བཞིན་ཏེ་ཞེས་པས། འབྲས་བུ་ཆེ་བ་དང་། སྤྲིན་མེད་དང་། དགེ་རྒྱས་དང་། ཚད་མེད་དགེ་དང་། འོད་གསལ་དང་། ཚད་མེད་འོད་དང་། འོད་ཆུང་དང་།ཚངས་ཆེན་ཚངས་པའི་མདུན་ན་འདོན་དང་། ཚངས་རིས་ཀྱི་ལྷའི་བུ་རྣམས་ཏེ། དེ་རྣམས་ནུབ་དང་བྱང་དུ་ཆ་མཉམ་དགོད། དེ་དག་ནི། རིམ་པ་འོག་མ་གཉིས་ལ་བརྟེན་ཏེ་བྲི་བར་བྱའོ་ཞེས་པ་ནི། འགྱུར་གཞན་ལས་ཕྲེང་གཉིས་མ་ཞེས་འབྱུང་བས།སྣམ་བུ་ཕྱི་ལ་དགོད་དོ། །འདི་རྣམས་གཟུགས་ཁམས་པ་ཡིན་པས་ཁ་དོག་594

དཀར་པོ་འམ་ཡང་ན་སྔར་གྱི་རིགས་འགྲེས་ཀྱིས་སེར་པོ་དོན་གྱིས་ཐོབ་་་་་་་་ཅིང་། ལག་པ་སྔར་གྱི་རིགས་པས་མཆོག་སྦྱིན་པར་བྱའོ། །སྣམ་བུ་ནང་མའི་ཤར་ཕྱོགས་སུ་མི་མཇེད་ཀྱི་བདག་པོ་ཚངས་པ་བྲི་བར་བྱའོ།།ལྷོ་ཕྱོགས་སུ་འོད་གསལ། འོག་མིན་གྱི་ལྷ་རྣམས་སྔར་དང་འདྲའོ། །བྱང་དུ་ལྷའི་དབང་པོ་བརྒྱ་བྱིན་དང་།འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་ལ་སོགས་པའི་ལྷའི་རྒྱལ་པོ་རེ་རེ་བྲིས་ལ། འཁོར་རྣམས་ཕྱག་རྒྱར་བྲིའོ། ་།སྒོ་དྲུང་དུ་ནི་སྨིན་དྲུག་གི་བུ་རྨ་བྱའི་སྟན་ཡོད་པ། ལག་པ་གཡོན་ན་མདུང་ཐུང་ཐོགས་པ།ལུས་ཀྱི་ཁ་དོག་དམར་བ། སྟོད་གཡོགས་དང་གོས་སེར་པོ། ལག་པ་གཡས་ན་དྲིལ་བུ་དང་བ་དན་ཐོགས་པ། གཞོན་ནུའི་གཟུགས་ཅན་གྱི་དཀྱིལ་འཁོར་ལ་ལྟ་བའོ།
 །ཤར་གྱི་མི་མཇེད་ཀྱི་བདག་པོའི་གཡས་སུ་ནམ་མཁའ་ལྡིང་ཁྲ་བོ་འདབ་ཆགས་ཀྱི་གཟུགས་ཅན། གཤོག་པ་རྒྱངས་པའོ། །དེའི་གཡས་སུ་དྲང་སྲོང་མར་ཀུཎྜི་ཡ་མདོག་དམར་པོ་མི་ཤ་ཁར་བྲི་ཞིང་། རིག་བྱེད་ཀྱི་ཕྱག་རྒྱ་མཛད་པའོ། །དྲང་སྲོང་ལྷག་མ་རྣམས་ནི། ཕྱག་རྒྱར་བྲིའོ། །ཤར་གྱི་མཐའ་ཤར་ལྷོ་དང་ཉེ་བར་མིང་པོ་གཏུམ་བུ་རུ་དང་། སྲིང་མོ་རྒྱལ་མ། རྣམ་པར་རྒྱལ་མ། གཞན་གྱིས་མི་ཐུབ་མ། མི་ཕམ་མ་རྣམས་གྲུ་ལ་ཞོན་པ་རྒྱ་མཚོ་ལ་རྒྱུ་བའི་ཚུལ་དུ་བྲིའོ། །ཤར་ལྷོར་མེ་ལྷའི་རྒྱལ་པོ་དམར་པོ།ཞུགས་ཐབ་འཛིན་པ་བྲིའོ། །ལྷོ་ཕྱོགས་སུ་སྲིན་པོའི་བདག་པོ་འཇིགས་སུ་རུང་བ། ཞེས་བྱ་བ་ཤིང་པི་ཙུ་མ་རྟ་ལ་བརྟེན་ནས་གནས་པ་རལ་གྲི་ཐོགས་པ་དང་། ཛམྦྷ་ལ་ཆུའི་དབང་པོ་གནོད་སྦྱིན་གྱི་གཟུགས་ཅན་སེར་པོ།བཱི་ཛ་གུ་ར་ཐོགས་པ། གཤིན་རྗེའི་རྒྱལ་པོ་རྫུ་འཕྲུལ་ཆེན་པོ་ནག་པོ་དབྱུག་ཐོ་ཐོགས་པ། ཤ་ཟའི་རྒྱལ་པོ་595

རྣམ་པར་གཡེང་བྱེད་ཅེས་བྱ་བ་བྲིས་ལ། དེ་གཉིས་ཀྱི་འཁོར་རྣམས་ཕྱག་མཚན་དུ་བྲིའོ། །ལྷོ་ནུབ་ཏུ་ཀླུ་དགའ་བོ་དང་ཉེ་དགའ་བོ་མདོག་དཀར་པོ།སྦྲུལ་མགོའི་གདེངས་ཀ་ཅན་ཕྱག་འཚལ་བ་བྲི། རྟས་དྲངས་པའི་ཤིང་རྟའི་སྟེང་བྱུདུ་ཉི་མ་དམར་པོ་ཤིང་རྟ་ཐོགས་པའོ། །ནུབ་ཏུ་དྲང་སྲོང་གི་གཙོ་བོ་དྲང་སྲོང་སེར་སྐྱ་མུ་སྟེགས་གཅེར་བུ་པ་བྲི་ཞིང་། འཁོར་རྣམས་ཕྱག་རྒྱར་བྲིའོ། །ནུབ་བྱང་གི་མཚམས་སུ་གནོད་སྦྱིན་གྱི་རྒྱལ་པོ་མཆོག་སྦྱིན་སེར་པོ།དབྱུག་པ་ཐོགས་པའོ། །དྲི་ཟའི་རྒྱལ་པོ་གཙུག་ཕུད་ལྔ་པ་སེར་པོ མིའམ་ཅིའི་རྒྱལ་པོ་ལྗོན་པ་རྟ་མགོ་ཅན་ལྗང་ཁུ། དེ་གཉིས་པི་ཝང་ཐོགས་པའོ། །ལྷག་མ་ནི། གནས་ཇི་ལྟ་བ་དང་། དབྱིབས་ཇི་ལྟ་བ་བཞིན་བྲི་བར་བྱའོ། །ཞེས་གསུངས་ཀྱི། བྱང་ཤར་དུ་འདི་འགོད་མ་གསུངས་ཏེ། དབང་ལྡན་དུ་དབང་ལྡན་དཀར་པོ་རྩེ་གསུམ་ཐོགས་པ། རང་རང་གི་འཁོར་དང་བཅས་པ་འབྲི་བ་དོན་གྱིས་ཐོབ་བམ་སྙམ་མོ། །དཀྱིལ་འཁོར་གསུམ་པའི་སྒོ་བཞིར་རྒྱལ་པོ་ཆེན་པོ་བཞིའོ། །སྣམ་བུ་རིམ་པ་གཉིས་བྱས་པའི་ནང་མ་ལ། བྱང་སྒོའི་ཐད་ཀྱི་གཡས་ངོས་སུ་གཏེར་གྱི་གདན་ལ་ནོར་སྦྱིན་དམར་པོ་གཙུག་ཕུད་ཅུང་་་་་ཟད་མདུད་པ་གནོད་སྦྱིན་གྱི་གཟུགས་ཅན། དེའི་གཡས་སུ་ནོར་བུ་བཟང་པོ་སེར་པོ། གང་བ་བཟང་པོ་སྔོན་པོ་རྣམས་ནི། བཱི་ཛ་པུ་ར་དང་། ནེའུ་ལེ་ཐོགས་པ། གཡོན་དུ་གནོད་སྦྱིན་མ་འཕྲོག་མ་སེར་མོ་བུ་དང་བཅས་པ་ཆང་བུ་ཐོགས་པའོ། །ལྔ་རྩེན་དམར་སེར་འཇིགས་སུ་རུང་བ་ཕྱག་མཚན་གོང་དང་འདྲ་བ་དེ་རྣམས་ཀྱི་འཁོར་རྣམས་ཕྱག་རྒྱར་བྲིའོ། །ནུབ་ཏུ་ཆུ་ལྷ་དཀར་596

པོ་ཞགས་པ་ཐོགས་པ། གཡས་གཡོན་དུ་ཀླུ་དགའ་བོ་དང་ཉེར་དགའ་བོ་དཀར་པོ། དེའི་གཡས་གཡོན་དུ་འཇོག་པོ་པད་ཆེན་ནག མཐའ་ཡས་རིགས་ལྡན་དམར། སྟོབས་རྒྱུ་པདྨ་དཀར་པོ། ཕྱག་མཚན་ཆུ་ལྷ་འདྲ་བའོ། །ལྷོར་གཤིན་རྗེ་ནག་པོ་དབྱུག་པ་ཐོགས་པ།མ་ཧོའི་སྟན་ལ་འདུག་པ།འཁོར་དུ་མ་མོ་བདུན་ཏེ། ཚངས་མ་དང་། དྲག་མོ་དང་། ཁྱབ་འཇུག་མ་དང་། གཞོན་ནུ་མ་དང་། དབང་མོ་དང་། ཕག་མོ་ནག་མོ་ཡི་དྭགས་ལ་ཞོན་པ།ལག་ན་ཐོད་པ་དང་ཉ་རློན་ཐོགས་པ་དང་། ཙ་མུཎྜ་དམར་པོ་ཡི་དྭགས་ལ་ཞོན་པ་ཀ་ཏོ་ར་དང་ཐོད་པ་ཐོགས་པའོ། །ཤར་ལྷོར་མེ་ལྷ་སེར་པོ་འབར་བའི་ཕྲེང་བས་ཁྱབ་པ། དབྱུག་པ་དང་། སྤྱི་བླུགས་དང་ཕྲེང་བ་ཐོགས་པ། རལ་བའི་ཅོད་པན་འཆང་བ། གོས་དཀར་པོ་དང་དར་ལའི་སྟོད་གཡོགས་དང་མཆོད་ཕྱིར་ཐོགས་པ་དཀར་པོ་ཅན། ཐལ་བའི་ཐིག་ལེ་གསུམ་བྱས་ཤིང་རྒྱན་སྣ་ཚོགས་པའོ། །འཇུག་པའི་སྒོ་སྟེ། ཤར་ཕྱོགས་སུ། དཀའ་བཟློག་གི་བདག་པོ་ཁྱུ་མཆོག་ལ་ཞོན་པ། ལག་ན་རྩེ་གསུམ་ཐོགས་པ། ལྷ་མོ་དཀའ་ཟློག་མ་ཁ་དོག་གསེར་མདོག རྒྱན་ཐམས་ཅད་ཀྱིས་བརྒྱན་པ། སྨིན་དྲུག་གི་བུ་རྨ་བྱའི་གདན་ལ་འདུག་པ། མདུང་ཐོགས་པ། གདོང་དྲུག་དམར་པོ་གོས་སེར་གྱོན་པ། ལག་པ་གཡོན་དང་གཡས་ན་དྲིལ་བུ་དང་བ་དན་དམར་པོ་ཐོགས་པ།མཐར་གྱིས་ཉིང་གི་རི་ཏི་ཤིན་ཏུ་རིན་པ་འདྲ་བ་དང་།ཚོགས་བདག་ཆེན་པོ་དང་། དགའ་བྱེད་དབང་ཕྱུག་དང་། ནག་པོ་ཆེན་པོ་དང་། རྒྱན་དང་མཚོན་ཆ་དང་ཁ་དོག་དང་དབྱིབས་ཇི་ལྟ་བ་བཞིན་བྲིའོ། །ཁྱབ་འཇུག་ལག་པ་597

བཞིན་འཁོར་ལོ་དང་། དུང་དང་། བེ་ཅོན་དང་། རལ་གྲི་ཐོགས་པ། ནམ་མཁའ་ལྡིང་གི་གདན། རྒྱན་ཐམས་ཅད་ཀྱིས་བརྒྱན་པས་བཞུགས་པའོ། །ནོར་ལྷ་བརྒྱད་ནི། སྐུ་མདོག་སྣ་ཚོགས་པ་གཡས་འཁོར་ལོ། གཡོན་མཆོག་སྦྱིན་ནམ། གདན་བརྟེན་གང་རུང་། རྒྱུན་ཤེས་ཀྱི་བུ་དང་། གནས་འཇོག་དང་། གོ་ཏ་མ་དང་།བྷ་གི་ར་ཐ་དང་། ཡིད་ར་ས་དང་། རི་བྱི་དང་། རྒྱས་པ་སྟེ། དྲང་སྲོང་བདུན་དམར་པོ། བགྲེང་ཕྲེང་དང་གུདྷེ་ཐོགས་པའོ། །འདི་རྣམས་སྔར་གྱི་མེ་ལྷའི་འཁོར་དུ་བྲིའོ། །སྣམ་བུ་ཕྱི་མ་དབང་ལྡན་ནས་བརྩམས་ནས་གཡས་བསྐོར་དུ། གཟའ་ཟླ་བ་དཀར་པོ་ཟླ་བའི་དཀྱིལ་འཁོར་ཐོགས་པ། ངང་པ་ལ་ཞོན་པ། མིག་དམར་པོ་གཡས་ན་ཆུ་གྲི་ཐོགས་པ།གཡོན་ན་མི་མགོ་ཐོགས་ནས་ཟ་བར་བྱེད་པ།གླང་པོ་ལ་ཞོན་པ། གཟའ་ལྷག་སེར་པོ་མདའ་གཞུ་ཐོགས་པ། པདྨ་ལ་འདུག་པ།་ ཕུར་བུ་དཀར་པོ་ཕྲེང་བ་དང་སྤྱི་བླུགས་ཐོགས་པ།པདྨ་ལ་གནས་པ། པ་སངས་དཀར་པོ་ཕྲེང་བ་དང་གུནྡེ་ཐོགས་པ། བུམ་པ་ལ་གནས་པ། སྤེན་པ་ནག་པོ་དབྱུག་པ་ཐོགས་པ།རུས་སྦལ་ལ་ཞོན་པ། སྒྲ་གཅན་དམར་ནག་ལག་ན་ཉི་ཟླ་ཐོགས་པའོ། །ཐ་སྐར་དཀར་མོ། བྲ་ཉེ་ལྗང་ཁུ། སྨིན་དྲུག་ལྗང་སེར། སྣར་མ་དམར་སྐྱ། མགོ་ནག་མོ། ལག་དཀར་མོ། ནབས་སོ་དཀར་མོ། རྒྱལ་ལྗང་ཁུ། སྐག་དཀར་མོ།མཆུ་དཀར་མོ། གྲེ་ལྗང་སེར། དབོ་ལྗང་ཁུ།མེ་བཞི་དཀར་མོ། ནག་པ་ལྗང་ཁུ།ས་རི་དཀར་མོ། ས་ག་ནག་མོ། ལྷ་མཚམས་ལྗང་ཁུ། སྒྲོ ན་དཀར་མོ། སྣབས་དཀར་མོ། ཆུ་སྟོད་ནག་མོ། ཆུ་སྨད་དཀར་མོ། གྲོ་བཞིན་དམར་སྐྱ་མོ། བྱི་598

བཞིན་ལྗང་ཁུ། མོན་གྲུ་ནག་མོ། མོན་གྲེ་གསེར་མདོག ཁྲུམས་སྟོད་ལྗང་ཁུ།ཁྲུམས་སྨད་སེར་མོ། ནམ་གྲུ་སེར་སྐྱ་སྟེ། རྒྱུ་སྐར་ཉི་ཤུ་རྩ་བརྒྱད་པོ་དེ་དག་ཐམས་ཅད་ཞིང་གྱོན་པ་ཐལ་མོ་སྦྱར་བ། བུད་མེད་ཀྱི་གཟུགས་སུ་བྲི་བར་བྱའོ། །ཉེ་བའི་གཟའ་བརྒྱད་ནི། སའི་སྟེང་གི་དཀྱིལ་འཁོར་ན་རབ་ཏུ་རྒྱུ་བ།གང་ཡང་གཟའ་ནི་གཙོ་བོ་དང་། །ལས་ནི་ངེས་འཇོམས་སྐར་མདའ་ཅན། །སྐར་མ་ཤིན་ཏུ་མི་བཟད་ཉིད། །དེ་བཞིན་ནག་པོ་མཆེ་བལྟས་དང་། །དུས་མིན་འཆི་བ་ས་ལ་ནི། །མི་ཟད་དེ་ཚེ་སྣང་བ་ཡིན། །ཞེས་ཏེ། དེ་རྣམས་ཀྱང་། གཟའི་གཙོ་བོ་གང་ཡིན་ཏེ། །བྱིས་པ་གཞོན་ནུའི་ཚུལ་འཛིན་ཅིང་། །ལག་ན་མདུང་ཐོགས་མ་རུངས་པ། །ཞེས་པ་བཞིན་དེ་དག ཁ་དོག་སྣ་ཚོགས་པ་ལག་ན་མདུང་ཐོགས་པ་རྣམས་བྲི་བར་བྱའོ། །ཚེས་གྲངས་བཅོ་ལྔའི་ལྷ་ཡར་ངོ་དང་མར་ངོའི་ཕྱོགས་ཀྱི་དབྱེ་བས་བཅོ་ལྔ་་་་བཅོ་ལྔ་དང་། ལུག་དང་། གླང་དང་། འཁྲིག་པ་དང་། དརྐ་ཊ་དང་། སེངྒེ་དང་། བུ་མོ་དང་། སྲང་དང་། སྡིག་པ་དང་། གཞུ་དང་། ཆུ་སྲིན་དང་། བུམ་པ་དང་། ཉ་སྟེ། ཁྱིམ་བཅུ་གཉིས་དང་། དགུན་སྟོད་དང་། དགུན་སྨད་དང་།དཔྱིད་དང་། སོས་ཀ་དང་། དབྱར་དང་། སྟོན་ཏེ། དུས་དྲུག་དང་། ཟླ་བ་བཅུ་གཉིས་དང་། ལོ་དང་། སྲིང་མོ་བཞི་གྲུ་ལ་ཞོན་པ་དང་། མིང་པོ་གཏུམ་བུ་རུ་གྲུ་ལ་ཞོན་ཞིང་ཆུ་ལ་གནས་པ་སྟེ། གཟུགས་སམ་ཕྱག་རྒྱ་གཞག་པར་བྱའོ། །དེ་བཞིན་དུ་གནོད་སྦྱིན་དང་། སྲིན་པོ་དང་། དྲི་ཟ་དང་། མིའམ་ཅི་དང་། སྟོ་འཕྱེ་ཆེན་པོ་དང་། དྲང་སྲོང་དང་། གྲུབ་པ་དང་། ཡི་དྭགས་དང་།ཤ་ཟ་དང་། ནམ་མཁའ་ལྡིང་དང་། མི་དང་མི་མ་ཡིན་པ་དང་། སྨན་དང་ནོར་བུ་རིན་པོ་ཆེའི་བྱེ་བྲག་དང་། རི་དང་། ཆུ་བོ་དང་། གླིང་གི་གཙོ་བོ་599

རྣམས་བྲི་བར་བྱའོ། །དཀྱིལ་འཁོར་བཞི་པ་ལ། རྒྱལ་པོ་ཆེན་པོ་བཞིས་བརྒྱན་པ་ཞེས་པ་ནི། སྒོ་བཞིར་རྒྱལ་ཆེན་བཞི་བྲིའོ། །ཤར་སྒོའི་ཐད་དུ་ཨུཏྤལ་སྔོན་པོ་བྲིའོ། །དེ་བཞིན་དུ་པདྨ་དང་། རྡོ་རྗེ་དང་། དགྲ་སྟ་དང་། རལ་གྲི་དང་།མདུང་དང་། མདུང་རྩེ་གསུམ་པ་དང་། ག་ད་དང་། འཁོར་ལོ་དང་། གསྟེ་ཁ་དང་། བུམ་པ་དང་། ཉ་དང་། དུང་དང་། གདུབ་ཀོར་དང་། སྤྱི་བླུགས་དང་།རྒྱལ་མཚན་དང་། བ་དན་དང་། ཞགས་པ་དང་། དྲིལ་བུ་དང་། ཆུ་གྲི་དང་།གཞུ་དང་། ཐོ་བ་དང་། འདི་དག་རྣམ་པ་འདི་དག་འདྲ་བའི་མཚོན་ཆས་དཀྱིལ་འཁོར་གྱི་ཕྱོགས་ཀུན་ནས་ཁྱབ་པར་བྱའོ།།དེ་ནས་དཀྱིལ་འཁོར་ཕྱིའི་ཕྱོགས་བཞིར་རྒྱ་མཚོ་ཆེན་པོ་གཞག་པར་བྱ་སྟེ། བྱང་ཕྱོགས་སུ་ནི། དཀྱིལ་འཁོར་གྲུ་བཞི་བྱ་སྟེ། སྣ་ཚོགས་རྡོ་རྗེ་རྩེ་གསུམ་ཡོད་པ་ཀུན་ནས་འབར་བ་བྱའོ།
 །ཤར་ཕྱོགས་སུ་ནི། དཀྱིལ་འཁོར་གཞུའི་དབྱིབས་ཅན་བྱ་སྟེ། ཀུན་ནས་འབར་བའི་པདྨའི་ཕྱག་རྒྱས་མཚན་པའོ། །ལྷོ་ཕྱོགས་སུ་དཀྱིལ་འཁོར་ཟུར་གསུམ་པ་བྱ་སྟེ། ཀུན་ནས་འབར་བའི་ལྷུང་བཟེད་ཀྱིས་མཚན་པའོ། །ནུབ་ཕྱོགས་སུ་ནི། དཀྱིལ་འཁོར་ཀུན་ནས་ཟླུམ་པོར་བྱ་སྟེ། ཨུཏྤལ་སྔོན་པོ་སྡོང་བུ་དང་འདབ་མ་དང་བཅས་པ་ཀུན་ནས་འབར་བས་མཚན་པའོ། །ནུབ་བྱང་གི་མཚམས་སུ་ནི་དཀྱིལ་འཁོར་ཟླུམ་པོ་བྱ་སྟེ། ཞགས་པ་ཀུན་ནས་འབར་བས་མཚན་པའོ། །ལྷོ་ནུབ་མཚམས་སུ་ནི། དཀྱིལ་འཁོར་གཞུ་འདྲ་བ་བྱ་སྟེ།དབྱུག་པ་ཀུན་ནས་འབར་བས་མཚན་པའོ། །ཤར་ལྷོ་མཚམས་སུ་ནི། དཀྱིལ་འཁོར་གྲུ་གསུམ་པ་བྱ་སྟེ། དགྲ་སྟ་འོད་ཟེར་ཀུན་ནས་འབར་བས་མཚན་600

པའོ། །བྱང་ཤར་མཚམས་སུ་ནི། དཀྱིལ་འཁོར་གྲུ་བཞི་པ་བྱ་སྟེ། རལ་གྲི་འོད་ཟེར་ཀུན་ནས་འབར་བས་མཚན་པ་བྲི་བར་བྱའོ། །ཕྱི་རོལ་གྱི་སྒོ་བཞི་དང་ཉེ་བར་ན་བཟའ་དང་།རྔ་ཡབ་དང་།མཆིལ་ལྷམ་འོད་ཟེར་ཀུན་ནས་འབར་བ་བྲི་བར་བྱའོ། །དེ་ལྟར་དཀྱིལ་འཁོར་ནང་མའི་ལྷ་མ་གཏོགས་པ་གཞན་ཐམས་ཅད་གཙོ་བོ་ལ་ཞལ་ཕྱོགས་པའི་ཚུལ་དུ་བྱ་ཞིང་། ཕྱག་མཚན་རྣམས་ཀྱང་དེ་བཞིན་དུ་རྩེ་མོ་ཕྱིར་བསྟན་པའོ། །དེ་ལྟར་དམིགས་བསལ་མེད་པ་རྣམས་དེ་བཞིན་གཤེགས་པ་རྣམས་པད་ཟླའི་གདན་ལ་རྡོ་རྗེའི་སྐྱིལ་ཀྲུང་།བྱང་སེམས་རྣམས་དང་ཉན་ཐོས་རྣམས་པད་ཟླ་ལ་སེམས་དཔའི་སྐྱིལ་ཀྲུང་།ཁྲོ་བོ་ཁྲོ་མོ་རྣམས་གཡོན་བརྐྱང་གི་སྟབས་ཀྱིས་བཞེངས་པ། འཇིག་རྟེན་པ་རྣམས་ནི། རང་རང་གི་སྟན་ངང་པ་སོགས་སམ། དེ་མེད་པ་རྣམས་འབོལ་སྟན་ནམ།ཡི་དྭགས་སོགས་སྟན་མེད། རོལ་པའི་འདུག་སྟངས། ཕྱག་རྒྱ་གཅིག་དམིགས་བསལ་མེད་པ་རྣམས་གདན་བརྟེན་ནམ་དཀུར་བརྟེན་ནོ། །དཀྱིལ་འཁོར་མཐོང་བའི་ཕན་ཡོན་ནི། རྒྱུད་ལས། བསྟན་པ་ཙམ་གྱིས་སྡིག་པའི་རྙོག་པ་ཐམས་ཅད་ལས་གྲོལ་བར་འགྱུར་ཏེ། མཚམས་མེད་པ་ལྔ་བྱེད་པའི་སྐྱེ་བོ་ཡང་དེ་མ་ཐག་ཏུ་གྲོལ་བར་འགྱུར་རོ། །ཞེས་དང་། དཀྱིལ་འཁོར་མཐོང་བ་ཙམ་གྱིས་ངེས་པར་བྱང་ཆུབ་ཐོབ་པ་ཡིན་ན། སྔགས་སྒྲུབ་པར་བྱེད་པ་ལྟ་སྨོས་ཀྱང་ཅི་དགོས་ཞེས་སོ། །དཀྱིལ་འཁོར་ཆེན་པོའོ། །དཀྱིལ་འཁོར་གྲུ་བཞི་པ་སྒོ་བཞི་པ། རྟ་བབས་དམིགས་བསལ་མ་གསུངས་ཀྱང་དོན་གྱིས་ཐོབ་ལ།ཚོན་རྩི་ལྔས་བྲི་བར་བཤད་པས། ཇིག་པ་ལྔ་དང་བཅས་པར་བྲིའོ། །དེའི་601

དབུས་སུ་དཀྱིལ་འཁོར་གྲུ་བཞི་མཉམ་པོས་མཛེས་པ་ལ་སྔར་བཤད་པའི་་་་་་གཙུག་ཕུད་ལྔའི་ཕྱག་རྒྱ་བྲི། རིམ་པ་གཉིས་པའི་ཤར་དུ་སྔར་བཤད་པའི་ཨུཏྤ་ལའི་ཕྱག་རྒྱ་དང་། ཕན་ཚུན་དུ་སོར་མོ་བསྣོལ་བ་ཁུ་ཚུར་དུ་བྱས་ལ་གུང་མོའི་སོར་མོ་གཉིས་རྣམ་པར་བཀྲོལ་བ་རྩེ་མོ་སྦྱར་ཏེ། དེའི་འགྲམ་གཉིས་སུ་མཛུབ་མོ་གཉིས་དཀྲི་ཞིང་མཐར་གཞག་པར་བྱ་ཞེས་པ་མཆེ་བའི་ཕྱག་རྒྱ་དང་། མཐེའུ་ཆུང་དང་སྲིན་ལག་གཉིས་བསྣོལ་བ་བྱས་ནས།ལག་པ་ཁ་སྦྱར་གྱི་ནང་དུ་བཞག་ལ།གུང་མོའི་ཕྱི་རོལ་ཏུ་མཛུབ་མོའི་རྩེ་མོ་ཡོངས་སུ་བཀུག་ལ་མཐེ་བོང་གཉིས་ཀྱི་རྩེ་མོ་ཡང་དག་པར་སྦྱར་བར་བྱས་པ་ཞལ་གྱི་ཕྱག་རྒྱ་དང་། དབྱུག་པ་རྣམས་ཤར་དུ་བྲིའོ། །པདྨ་དང་རྡོ་རྗེ་དང་ཨུཏྤལ་དང་རྒྱལ་མཚན་བ་དན་རྣམས་ནི་ལྷོར། གདུགས་དང་རྟ་བབས་དང་ཤིང་རྟ་དང་གླང་པོ་ཆེ་རྣམས་ནུབ་ཏུ། རྟ་དང་གླང་དང་མ་ཧོ་དང་སྭ་སྟེ་ཀ་རྣམས་བྱང་དུ། ཤར་ལ་སོགས་པའི་སྒོ་བཞིར་རྨ་བྱ་དང་ར་དང་ལུག་དང་སྐྱེས་བུ་གཞོན་ནུའི་གཟུགས་རྣམས་བྲི་བར་བྱའོ། །དཀྱིལ་འཁོར་འདི་མཐོང་བའི་ཕན་ཡོན་ནི། རྒྱུད་ལས། བུ་མེད་པ་ནི་བུ་རྙེད་ཅིང་། །སྐལ་མེད་རྣམས་ཀྱང་སྐལ་ལྡན་འགྱུར། །དབུལ་པོ་རྣསྟས་ཀྱིས་ནོར་ཐོབ་པ། དཀྱིལ་འཁོར་མཐོང་བ་ཙམ་གྱིས་སོ། །སྐྱེས་པའམ་ཡང་ན་བུད་མེད་ཀྱང་། །ཐོས་ནས་ཐེ་ཚོམ་མེད་བྱས་ན། །ཅི་འདོད་རྣམ་པ་སྣ་ཚོགས་ནི། །ཐོབ་འགྱུར་རྟག་ཏུ་ཕུན་སུམ་ཚོགས། །ཞེས་གསུངས་སོ། །དཀྱིལ་འཁོར་གཉིས་པའོ།།དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་ཇིག་པ་ལྔ་དང་ལྡན་པའི་602

དབུས་སུ་རི་བོ་འོད་ཆེན་ལྡན་པའི་སྟེང་དུ་རིན་པོ་ཆེའི་དུམ་བུའི་གདན་ལ་འཁོར་ལོས་བསྒྱུར་བ་འཇམ་དབྱངས་རྒྱན་ཐམས་ཅད་ཀྱིས་བརྒྱན་པ། དར་ལའི་སྟོད་གཡོགས་དང་སྨད་གཡོགས་དང་ལྡན་པ། བཞིན་ཅུང་ཟད་འཛུམ་པ། སྐུ་མདོག་གུར་གུམ་ལྟ་བུ་ལང་ཚོ་དར་ལ་བབས་པ། ཕྱག་གཡས་མེ་ཏོག་བ་ཀུ་ལའི་ཕྲེང་བ་དང་། གཡོན་འཁོར་ལོ་བསྣམས་པ། འབར་བའི་འོད་ཀྱི་ཕྲེང་བ་ཅན། སྐྱིལ་ཀྲུང་བྱེད་པས་ཉེ་བར་གནས་པའོ།།དེའི་དཔུང་བའི་སྟེང་གི་ཐད་དུ་དེ་བཞིན་གཤེགས་པ་རིན་ཆེན་ཏོག་པད་ཟླ་ལ་སྐྱིལ་ཀྲུང་གིས་་་་་་་བཞུགས་པ། གསེར་མདོག་ཆོས་འཆད་ཀྱི་ཕྱག་རྒྱ་ཅན། རི་མོའི་ཕྲེང་བ་གསུམ་གྱིས་ཁོར་ལུག་ཏུ་བསྐོར་བ་གསལ་ལ་རྫོགས་པར་བྲིའོ།།དཀྱིལ་འཁོར་འདི་མཐོང་བའི་ཕན་ཡོན་ནི། རྒྱུད་ལས། སྟོབས་ཆེན་དེ་དང་འདྲ་བ་ཡི། །སྔགས་ཀུན་རབ་ཏུ་སྒྲུབ་བྱེད་པ། །གང་གིས་བདག་ཉིད་ཆེན་པོ་མཐོང་། །སྡིག་པ་ཀུན་ལས་ཡོངས་སུ་གྲོལ། །མཚམས་མེད་ལྔ་པོ་བྱེད་པ་དང་། །ཚུལ་འཆལ་བློ་ནི་ཆུང་བ་དང་། །སྡིག་པ་ཀུན་ལས་འཛུད་བྱེད་པ། །ཁྱབ་བདག་མཐོང་བ་ཙམ་གྱིས་གྲོལ། །ལྷ་ཡི་ལྷ་ནི་འཁོར་ལོའི་བདག །དཀྱིལ་འཁོར་མཐོང་བ་ཙམ་གྱིས་ནི། །གཞན་ཡང་སྡིག་ཏུ་ཡོངས་བསྟན་པ། །དེ་ཡི་མོད་ལ་གྲོལ་བར་འགྱུར། །ཞེས་གསུངས་སོ། །འཇམ་དཔལ་རྩ་རྒྱུད་ནས་འབྱུང་བའི་དཀྱིལ་འཁོར་རོ། །དེ་བཞིན་གཤེགས་པའི་ཡུམ་གྱི་སྐོར་ལ། བསྲུང་བ་ལྔའི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་ཆ་ཆེན་གཉིས་པའི་་603

སྣ་ཚོགས་པདྨ་འདབ་བརྒྱད། དེའི་ཕྱོགས་བཞིར་བར་དུ་ཆ་ཆུང་རེ་རེ་དོར་བའི་དབུས་མ་དང་ཚད་མཚུངས་པའི་སྣ་ཚོགས་པདྨ་བཞིའོ།།དབུས་སུ་སྣ་ཚོགས་པདྨ་དང་ཟླ་བ་ལ་བཅོམ་ལྡན་འདས་སོ་སོར་འབྲང་མ་ཆེན་མོ་ནི། འོད་ཟེར་དམར་པོའི་དཀྱིལ་འཁོར་ཅན། ཞལ་བཞི་པ་ཕྱག་བཅུ་གཉིས་པ། རྩ་བའི་ཞལ་སེར་པོ། གཡས་དཀར་པོ། ནུབ་སྔོན་པོ། གཡོན་དམར་པོའོ། །གཡས་པ་རྣམས་ཀྱིས་རིན་པོ་ཆེའི་པ་ཏྲ་དང་། འཁོར་ལོ་དང་། རྡོ་རྗེ་དང་། མདའ་དང་། རལ་གྲི་དང་། མཆོག་སྦྱིན་གྱི་ཕྱག་རྒྱའོ། །གཡོན་པ་རྣམས་ཀྱིས་རྡོ་རྗེ་དང་། ཞགས་པ་དང་། རྩེ་གསུམ་པ་དང་། གཞུ་དང་། དགྲ་སྟ་དང་། དུང་རྣམས་འཛིན་པའོ། །དབུ་ལ་མཆོད་རྟེན་གྱིས་བརྒྱན་པ། རྡོ་རྗེ་སྐྱིལ་ཀྲུང་ཅན་མའོ།།དེའི་ཤར་ཕྱོགས་སུ་སྟོང་ཆེན་མོ་རབ་ཏུ་འཇོམས་མ་ནི། སྣ་ཚོགས་པད་ཟླ་ལ་རོལ་པའི་ཀུན་ནས་སྤྱོད་པས་བཞུགས་པ། སྐུ་མདོག་དཀར་པོ་ཟླ་བའི་འོད་ཀྱི་དཀྱིལ་འཁོར་ཅན་ཞལ་བཞི་མ། རྩ་བའི་ཞལ་དཀར་པོ། གཡས་སྔོན་པོ། རྒྱབ་སེར་པོ། གཡོན་ལྗང་ཁུའོ། །དེའི་གཡས་པ་རྣམས་ཀྱིས་པདྨ་ལ་གནས་པའི་འཁོར་ལོ་རྩིབས་བརྒྱད་པ་དང་། མཆོག་སྦྱིན་པ་དང་། ལྕགས་ཀྱུ་དང་། མདའ་དང་། རལ་གྲི་རྣམས་སོ། །གཡོན་པ་རྣམས་ཀྱིས་རྡོ་རྗེ་དང་།སྡིགས་མཛུབ་དང་། ཞགས་པ་དང་། གཞུ་དང་། དགྲ་སྟ་བསྣམས་པའོ། །ལྷོ་རུ་སྣ་ཚོགས་པདྨ་དང་ཉི་མར་ཉི་མའི་འོད་ཅན་གྱི་གསང་སྔགས་རྗེས་སུ་་་་་་་འཛིན་མ་ཆེན་མོ་ནི། རྡོ་རྗེའི་སྐྱིལ་ཀྲུང་ཅན་མ། ནག་པོ་དང་དཀར་པོ་དང་དམར་པོ་ནི།རྩ་བ་དང་གཡས་པ་དང་གཡོན་པའི་ཞལ་ལོ།།ཕྱག་བཅུ་གཉིས་604 ་

མཚམས་སུ་ནག་མོ་ནི། ཕྱག་གཉིས་དུང་འཛིན་པའོ། །བདེན་བྲལ་དུ་དུས་མཚན་མ་སེར་མོ་ནི།ཕྱག་གཉིས་ཀྱིས་རྡོ་རྗེས་མཚན་པའི་རྒྱལ་མཚན་འཛིན་པའོ། །རླུང་གི་མཚམས་སུ་རྣ་བ་ནག་མོ་དམར་མོ་ནི། ཕྱག་གཉིས་ཀྱིས་དགྲ་སྟ་འཛིན་པའོ། །དབང་ལྡན་གྱི་མཚམས་སུ་དཀར་མོ་སྐུ་མདོག་དཀར་མོ་ནི།ཕྱག་གཉིས་ཀྱིས་རྩེ་གསུམ་པ་འཛིན་པའོ། །བཞི་པོ་འདི་རྣམས་ནི་ཞལ་གཅིག་ཕྱག་གཉིས་པའོ། །དགུ་པོ་འདི་དག་ནི། རིན་ཆེན་སྣ་ཚོགས་ཀྱི་རྒྱན་དང་གོས་དང་རིན་པོ་ཆེའི་ཅོད་པན་ཅན། ཞལ་རེ་རེ་ལ་སྤྱན་གསུམ་གསུམ་པ་རིམ་པ་ཇི་ལྟ་བ་བཞིན་དུ་རིན་ཆེན་འབྱུང་ལྡན་དང་། རྣམ་པར་སྣང་མཛད་དང་མི་བསྐྱོད་པ་དང་སྣང་བ་མཐའ་ཡས་དང་། དོན་ཡོད་གྲུབ་པ་དང་། མི་བསྐྱོད་པ་དང་། རིན་ཆེན་འབྱུང་ལྡན་དང་། སྣང་མཐའ་དང་།རྣམ་པར་སྣང་མཛད་ཀྱིས་རྒྱས་བཏབ་པའོ། །ཤར་ལ་སོགས་པའི་སྒོར་སྣ་ཚོགས་པདྨ་དང་ཉི་མ་ལ་རྡོ་རྗེ་ལྕགས་ཀྱུ་མ་དང་། རྡོ་རྗེ་ཞགས་པ་མ་དང་།རྡོ་རྗེ་ལྕགས་སྒྲོག་མ་དང་།རྡོ་རྗེ་དྲིལ་བུ་མ་རྣམས་ཀྱིས་ཀྱང་སྔར་བཞིན་ནོ། །བཞི་པོ་འདི་རྣམས་ཕྱག་གཉིས་ནས་ཕྱག་མཚན་འཛིན་པར་དོན་གྱིས་ཐོབ་ཅིང་། བརྒྱད་ཀུའང་བཞུགས་སྟངས་ཀྱི་དམིགས་བསལ་མ་གསུངས་ཀྱང་སེམས་སྐྱིལ་དུ་དོན་གྱིས་ཐོབ་བོ། །འདི་ནི་པཎྜི་ཏ་འཇིགས་མེད་འབྱུང་གནས་སྦས་པའི་ལུགས་ཏེ། ས་སྐྱ་པའི་ལུགས་དང་མི་མཐུན་ནོ།།སྒྱུ་མའི་མིང་ལྷ་མོ་འོད་ཟེར་ཅན་འབྱུང་བ་ཞེས་པའི་རྒྱུད་ལས་འོད་ཟེར་ཅན་འབྱུང་བ་་་་ཞེས་བྱ་བའི་དཀྱིལ་འཁོར་ནི། གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་606

རྣམ་བརྒྱན་ཞིང་། །དྲ་བ་དྲ་བ་ཕྱེད་ཀྱིས་སྤྲས། །ཀ་བ་བརྒྱད་ཀྱིས་མཛེས་པ་སྟེ། །རྡོ་རྗེ་རིན་ཆེན་ཟླ་ཕྱེད་ནི། །འོད་ཟེར་ཕྲེང་བས་མཚམས་ཆར་བྲི། །དབུས་སུ་འཁོར་ལོ་ཡང་དག་བྲི། །རྡོ་རྗེ་བརྒྱད་ཀྱི་འོད་ཕྲེང་ཅན། །འཁོར་ལོའི་སྟེང་དུ་རྡོ་རྗེ་དང་། །རྡོ་རྗེ་ཕྲེང་བས་བསྐོར་བའོ། །ཞེས་པས། ཕྱིའི་དཀྱིལ་འཁོར་གྱི་དབུས་སུ་ཕྱིའི་དཀྱིལ་འཁོར་གྱི་བྱེད་ཀྱི་འཁོར་ལོ་སྟེ། ནང་གི་དཀྱིལ་འཁོར་ལེ་ཚེ་དགུ་པ། རྡོ་རྗེ་བརྒྱད་དེ། ཀ་བ་བརྒྱད་དང་། རྡོ་རྗེ་ཕྲེང་བ་སྟེ། རྡོ་རྗེའི་གདུང་ཟླུམ་པོས་བསྐོར་བའོ། །གཞལ་ཡས་ཁང་གི་ལྟེ་བར་མཆོད་རྟེན་གྱི་ཕུག་གི་དཀྱིལ་དུ་སྣ་ཚོགས་པདྨ་ལ་གནས་པའི་ཟླ་བའམ་ཉི་མ་ལ་གཡས་བསྐུམ་པ་གཡོན་པ་བརྐྱང་བས་གནས་པའི་བཅོམ་ལྡན་འདས་མ་འོད་ཟེར་ཅན་མ་སེར་མོ། རིན་པོ་ཆེ་སྣ་ཚོགས་ཀྱི་ཅོད་པན་དབུ་སྐྲ་ལ་མཆོད་རྟེན་གྱིས་བརྒྱན་པ། རིན་པོ་ཆེ་རྣམ་པ་སྣ་ཚོགས་ཀྱི་རྒྱན་གྱིས་བརྒྱན་པ། ཞལ་གསུམ་པ་རྩ་བའི་ཞལ་སེར་པོ། གཡས་དཀར་པོ། གཡོན་ནག་པོ།ཕག་པའི་ཞལ་ཁྲོས་པས་ཁྲོ་གཉེར་དང་ཟུར་མིག་ཏུ་ལྡན་པ། ལྗགས་འདྲིལ་བས་འཇིགས་མར་བྱེད་མ། ཕྱག་དྲུག་མ། གཡས་པ་རྣམས་ཀྱིས་མདའ་དང་རྡོ་རྗེ་དང་ཁབ་འཛིན་པའོ། །གཡོན་པ་རྣམས་ཀྱིས་གཞུ་དང་སྐུད་པ་དང་མྱ་ངན་མེད་པའི་ཤིང་མེ་ཏོག་དང་བཅས་པའི་ཡལ་ག་འཛིན་པའོ། །སྨད་གོས་སྔོན་པོ་གྱོན་པ། སྟོད་གཡོགས་རྣམ་པར་བཀྲ་བའི་གོས་སྔོན་པོ་ཅན། གསེར་མདོག་ལྟ་བུའི་ཕག་པའི་གདན་ལ་བཞུགས་པ། རང་གི་མདོག་ལྟ་བུའི་ཕག་པས་ཡོངས་སུ་བསྐོར་བ། མྱ་ངན་མེད་པའི་མེ་ཏོག་གི་ཕྲེང་བས་དབུ་ལ་607

བརྒྱན་པའོ།།ཤར་ཕྱོགས་ཨརྐ་མ་སི་ཞེས་བྱ་བ་མེ་ཏོག་བརྩེ་ཀུའི་མདོག་ལྟ་བུ་ཁབ་དང་སྐུད་པ་འཛིན་པ་གཡས་དང་གཡོན་གྱི་ཕྱག་གོ །ལྷོ་རུ་མརྐ་མ་སི་ཞེས་བྱ་བའི་ལྷ་མོ་གསེར་གྱི་མདོག་ལྟ་བུ། གཡས་པས་སྐུད་པ་དང་བཅས་པའི་ཁབ་དང་། གཡོན་པས་མྱ་ངན་མེད་པའི་ཤིང་གི་ཡལ་ག་འཛིན་པའོ། །ནུབ་ཏུ་ཨནྟནྟ་ན་མ་སི་སེར་མོ།གཡས་པ་མྱ་ངན་མེད་པའི་ཡལ་ག གཡོན་པ་སྡིགས་མཛུབ་དང་བཅས་པའི་ཞགས་པ་འཛིན་པའོ། །བྱང་དུ་ཏེ་ཛོ་མ་སི་ཞེས་བྱ་བ་སྐུ་མདོག་དམར་མོ། ཕྱག་གཉིས་ཀྱིས་གཞུ་དང་མདའ་འཛིན་པའོ། །མེའི་མཚམས་ལ་སོགས་པར་ཨུ་ད་ཡམ་སི་དང་། ཀུསྨ་མ་སི་དང་།བན་མ་སི་དང་། ཊཱི་བ་ར་མ་སི་རྣམས་རིམ་པ་ཇི་ལྟ་བཞིན་དུ་ཨརྐ་མ་སི་ལ་སོགས་པའི་མདོག་དང་ཕྱག་མཚན་བཞིན་ནོ། །རིམ་པ་གཉིས་པའི་ཤར་གྱི་སྣམ་བུ་ལ་མ་ཧཱ་ཙི་བར་མ་སི་དང་། བ་རཱ་ཧཱ་མུ་ཁི་ནི། ནག་མོ་མཆེ་བ་གཅིགས་པ་འཇིགས་སུ་རུང་བ། གཡས་པས་རྡོ་རྗེ་ལྕགས་ཀྱུ་དང་། གཡོན་པས་རྡོ་རྗེ་ཞགས་པ་བསྣམས་པའོ།།ལྷོ་རུ་བ་ད་ཀྲ་མ་སི་དང་།བ་ར་ལི་སེར་མོ། གཡས་པས་མྱ་ངན་མེད་པའི་ཡལ་ག་དང་། གཡོན་པས་རྡོ་རྗེ་འཛིན་པའོ། །ནུབ་པ་ར་ཀྲ་མ་སི་དང་། བ་དེ་ལ་དམར་མོ་ནི། གཡས་དང་གཡོན་མདའ་དང་གཞུ་འཛིན་པའོ། །བྱང་དུ་ཨུརྨ་མ་སི་དང་།བར་ལི་ལྗང་ཁུ་ཁབ་དང་སྐུད་པ་འཛིན་པ་གཡས་དང་གཡོན་གྱི་ཕྱག་གོ །མེའི་མཚམས་སུ་བ་ཏཱ་ལི་དམར་མོ། གཡས་གཡོན་གྱི་ཕྱག་གཉིས་ཀྱིས་ཁབ་དང་སྐུད་པ་འཛིན་པའོ། །བདེན་བྲལ་དུ་བ་ཏ་ལི་སེར་མོ་ནི། གཡས་པ་སྐུད་པ་དང་། གཡོན་608

པས་ཡལ་ག་དང་བཅས་པའི་མྱ་ངན་མེད་པའི་མེ་ཏོག་གི་ཆུན་པོ་འཛིན་་་་་་་པའོ། །རླུང་དུ་བ་ར་ལི་སྐུ་མདོག་སེར་མོ། གཡས་པ་དང་གཡོན་པ་གཉིས་ཀྱིས་མྱ་ངན་མེད་པའི་ཡལ་ག་དང་ཞགས་པ་འཛིན་པའོ།།འདི་ལ་ཨ་རྒྱས་སྐུ་མདོག་དཀར་མོར་བྱས་པ་ནི། རྟོག་པ་ལས་འདི་ཨནྟཏ་ན་དང་སྐུ་མདོག་ཕྱག་མཚན་འདྲ་བར་བཤད་པ་དང་འགལ་ལོ།།དབང་ལྡན་དུ་བཱ་རཱ་ཧཱ་མུ་ཁྲི་དམར་མོ་ནི། ཕྱག་གཉིས་ཀྱིས་གཞུ་འཛིན་པའོ།།ཤར་ལ་སོགས་པའི་སྒོར་ཨཱ་ལོ་དང་། ཏཱ་ལོ་དང་། ཀཱ་ལོ་དང་། སཙྪ་ལ་སསྦྲ་མུ་དྷ་ཟི་རྣམས་རིམ་པ་ཇི་ལྟ་བ་བཞིན་དུ་སྔོན་པོ་དང་སེར་པོ་དང་དམར་མོ་ལྗང་ཁུ།ཕྱག་གཉིས་མ་རྡོ་རྗེ་ལྕགས་ཀྱུ་དང་ཞགས་པ་དང་ལྕགས་སྒྲོག་དང་དྲིལ་བུ་འཛིན་པའོ། །འདི་ཨ་རྒྱས་ཨཱ་ལོ་དཀར་པོར་བྱས་པ་ནི། རྟོག་པ་ལས་མི་བསྐྱོད་པ་དང་སྐུ་མདོག་འདྲ་བར་བཤད་པ་དང་འགལ་ལོ། །ཨརྐ་མ་སི་ལ་སོགས་པའི་ལྷ་མོ་ཉི་ཤུ་རྩ་བཞི་པོ་རྣམས་མངོན་པར་གསར་དུ་བྱུང་བའི་ལང་ཚོ་ཅན།མཆོད་རྟེན་གྱིས་དབུ་ལ་བརྒྱན་པ། རིན་པོ་ཆེ་སྣ་ཚོགས་ཀྱིས་བརྒྱན་པ། སྣ་ཚོགས་པའི་གོས་སྔོན་པོས་སྟོད་གཡོགས་བྱས་པ། ཕག་ཞལ་གཅིག་མ། ཕྱག་གཉིས་པ། སྤྱན་གསུམ་པ། གསེར་མདོག་ལྟ་བུའི་ཕག་པའི་ཚོགས་ཀྱིས་ཡོངས་སུ་བསྐོར་བ།གསེར་མདོག་ལྟ་བུའི་ཕག་པ་ལ་ཆིབས་པའོ།།སྒོ་སྐྱོང་མ་རྣམས་ནི།སྣ་ཚོགས་པདྨ་དང་ཉི་མ་ལ་གཡོན་བསྐུམ་པ་གཡས་བརྐྱང་པས་གནས་པའོ། །གཞན་ཉི་ཤུ་བོ་ནི། སྣ་ཚོགས་པདྨ་དང་ཟླ་བ་ལ་གཡས་བསྐུམ་གཡོན་བརྐྱང་བས་གནས་པའོ། །འོད་ཟེར་ཅན་མའི་རིགས་བདག་བརྟག་པའོ། །ཤར་ལ་སོགས་609

པའི་ཕྱོགས་ལ་གནས་པ་རྣམས་ཀྱི་མི་བསྐྱོད་པ་དང་། རིན་ཆེན་འབྱུང་ལྡན་དང་། སྣང་བ་མཐའ་ཡས་དང་། དོན་ཡོད་གྲུབ་པ་རྣམས་སོ། །ལྷ་ཉི་ཤུ་རྩ་བཞིའི་བདག་ཉིད་ཅན་གྱི་དཀྱིལ་འཁོར་རོ། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རྣམ་པར་བརྒྱན། །གོས་ཟུང་གིས་ནི་དཀྲིས་པ་ཡི། །བུམ་པ་བརྒྱད་དང་ཡང་དག་ལྡན། །ཙན་དན་དཀར་པོ་དག་དང་ནི།།མེ་ཏོག་ཕྲེང་བས་མཛེས་པ་སྟེ།།དཀྱིལ་འཁོར་མཆོག་ཏུ་གྱུར་པ་ནི། །ཚོན་སྣ་ལྔ་ཡིས་བྲི་བར་བྱ། །དེ་ཡི་དབུས་སུ་པདྨ་ནི། །འདབ་བརྒྱད་གེ་སར་དང་བཅས་པའོ། །ཞེས་པས་དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་རྩིག་པ་ལྔ་དང་ལྡན་པའི་དབུས་སུ་པདྨ་འདབ་བརྒྱད་གེ་སར་་་་་དང་བཅས་པ་རྩ་ཐིག་ལ་ཐུག་པར་བྱས་པའི་ལྟེ་བར་གཙོ་མོ་འོད་ཟེར་ཅན།ཤར་དུ་ཨརྐ་མ་སི། ལྷོ་རུ་མརྐ་མ་སི། ནུབ་ཏུ་ཨནྟནྟ་ན་མ་སི།བྱང་དུ་ཏེ་ཛོ་མ་སི། ཤར་ལྷོར་པ་ཏ་ཏྲ་མ་སི། ལྷོ་ནུབ་ཏུ་ཨུརྨ་མ་སི། ནུབ་བྱང་དུ་བ་ན་མ་སི།དབང་ལྡན་དུ་ཙི་བ་ར་མ་སི། སྟེང་དུ་མཧཱ་ཙི་བ་ར་མ་སི་སྟེ། ཤར་སྒོ་རུའོ། །འོག་ཏུ་པ་ར་ཀྲ་མ་སི་སྟེ། ནུབ་སྒོ་རུ། དེ་རྣམས་སྐུ་མདོག་ཕྱག་མཚན་ལ་སོགས་སྔར་དང་འདྲ་སྟེ།ལྷ་བཅུ་གཅིག་གི་བདག་ཉིད་ཅན་གྱི་དཀྱིལ་འཁོར་རོ།།དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་དང་ལྡན་པའི་ནང་དུ་ལྷ་སྣམ་ཆ་ཆེན་གཅིག་དོར་ནས་དེའི་དབུས་སུ་པདྨ་འདབ་མ་བརྒྱད་པའི་ལྟེ་་་་་བར་འོད་ཟེར་ཅན་སེར་མོ།ལང་ཚོ་དར་ལ་བབས་པ།ཞལ་གསུམ་གྱི་རྩ་ཞལ་610

ལྷ་མོའི་ཞལ་སེར་མོ། གཡས་གཡོན་གྱི་ཕག་ཞལ་ནག་པོ། ཞལ་རེ་རེ་ལ་སྤྱན་གསུམ་གསུམ་པ། མྱ་ངན་མེད་པའི་མེ་ཏོག་གི་ཕྲེང་བ་དབུ་ལ་བཅིངས་ཤིང་།དབུ་སྐྲ་རལ་བ་གྱེན་དུ་འགྲེང་བ་ལ་མཆོད་རྟེན་གྱིས་བརྒྱན་པ། སྦྲུལ་མགོ་སེར་པོའི་གདེངས་མའི་ནོར་བུའི་འོད་ཀྱིས་སྤྲས་ཤིང་འོད་འཕྲོ་བ། རྒྱབ་ཏུ་མཆོད་རྟེན་གྱི་རྒྱབ་ཏུ་གནས་པའི་ཤིང་མྱ་ངན་མེད་པའི་སྡོང་བུ་མེ་ཏོག་་་་་་་གིས་གང་བ་ལ་གནས་པ། དབུའི་སྟེང་དུ་པདྨའི་ལྟེ་བ་ལ་གནས་པའི་རྣམ་སྣང་སེར་པོ་ཕྱག་གཉིས་བྱང་ཆུབ་མཆོག་གི་ཕྱག་རྒྱ་མཛད་པ།བསམ་གཏན་ལ་རྩེ་གཅིག་ཏུ་བཞུགས་པ། འོད་ཟེར་གྱི་ཕྲེང་བས་བརྒྱན་པའོ། །ན་བཟའ་སྔོན་པོའི་སྟོད་གཡོགས་དང་ལྡན་པ།གསེར་གྱི་རྣ་ཆ་དང་།སྐ་རགས་ལ་དྲིལ་བུ་གཡེར་ཁའི་ཕྲེང་བས་བརྒྱན་པ།ལག་གདུབ་དང་རྐང་གདུབ་སིལ་སིལ་གྱི་སྒྲ་སྒྲོག་པ།རིན་པོ་ཆེའི་རྒྱན་ཐམས་ཅད་དང་།སྦྲུལ་སྣ་ཚོགས་པས་བརྒྱན་པ།ཕྱག་བརྒྱད་ཀྱི་གཡོན་དང་པོ་ན་རྣ་བའི་བར་དུ་བཀང་བའི་གཞུ། འདི་རིགས་འགྲོས་ཀྱིས་བརྟག་ན་ཀླུ་དགའ་བོ་དང་བཅས་པའི་གཞུ་འཛིན་པར་ཐོབ། གཉིས་པས་ལྕེ་གཉིས་འདྲིལ་བའི་ནོར་རྒྱས་ཀྱི་བུ་དང་། གསུམ་པས་འཇོག་པོ་དང་མྱ་ངན་མེད་ཀྱི་མེ་ཏོག བཞི་པས་སྡིགས་མཛུབ་དང་བཅས་པའི་ཞགས་པ་དང་དསྐོ་ཊ། གཡས་དང་པོ་ན་འབར་ཞིང་རྣོ་བའི་རྡོ་རྗེ་གདེངས་པོ་དང་རིགས་ལྡན། གཉིས་པ་ན་མདའ་བཀང་བ་དང་པདྨ། གསུམ་པ་ན་འོག་ཏུ་འདྲིལ་བཞིན་པའི་མེ་ལྕེ་གསུམ་དང་ལྡན་བཞིན་པའི་པད་ཆེན་དང་ཁབ་སྐུད།བཞི་བ་ན་དུང་སྐྱོང་ལྕགས་ཀྱུ་ལ་དཀྲིས་པ་བསྣམས་པ། ཞབས་གཉིས་རོལ་བའི་611

འདུག་སྟངས་ཀྱིས་ཕག་པ་སེར་པོའི་གདན་ལ་བཞུགས་པ། ཀླུ་རྣམས་ནི།མཆེ་བ་གཙིགས་ཤིང་ལྗགས་འདྲིལ་བ། མཐོང་བའི་དུག་ཅན་གྱི་སྦྲུལ་མགོའི་གདེངས་མའི་ནོར་བུའི་འོད་ཟེར་གྱིས་གསལ་བར་བྱེད་པའོ། །ཀླུའི་རྒྱལ་པོ་སེར་པོ་རྩ་ཞལ་སེར་ཞིང་བཞད་པ། མཆུ་དམར་བ། ཞལ་གཡས་དཀར་བ།གཡོན་སྔོ་ཞིང་མཆེ་བ་གཅིགས་ལ་མི་བཟད་པ། ཁྲོ་གཉེར་གྱིས་བལྟས་པས་ཀླུའི་ཚོགས་སྐྲག་པ། ཁ་བུར་དུ་བལྟས་པས་ཆུ་སྐྱུག་པར་བྱེད་པ།ནམ་མཁའ་ལ་གནས་ནས་ཆར་འབེབས་ཤིང་ས་གཞི་ཆུས་འགེངས་པར་བྱེད་པ་སྟེ། བྲི་བྱ་ལ་ནུབ་སྒོ་བའི་ནུབ་བམ། ཡང་ན་ནུབ་དང་ནུབ་བྱང་གི་བར་དུ་འགོད་དོ། །སྟེང་དུ་བཱ་ད་ཀ་མ་སི་སྔར་དང་འདྲ་སྟེ། ཤར་སྒོ་བའི་ཤར་དུའོ། །ཤར་དུ་པ་ར་ཀྲ་མ་སི་སྔོན་མོ་སྤྱན་གསུམ་དང་ལྡན་པའི་ཕག་ཞལ། མཆེ་བ་གཙིགས་ཤིང་ཁྲོས་པས་ཁྲོ་གཉེར་གཉེར་བ། གོས་སེར་པོའི་སྟོད་གཡོགས་དང་སྨད་གཡོགས་ཅན། རྒྱན་ཐམས་ཅད་ཀྱིས་བརྒྱན་པ། ཕག་པ་སེར་པོ་ལ་གནས་པ།ཕྱག་བཞིའི་གཡས་ན་ལྕགས་ཀྱུ་དང་ཁབ། གཡོན་ན་འབར་བའི་རྡོ་དང་སྐུད་པ་འཛིན་པའོ། །ལྷོ་རུ་ལྷ་མོ་སེར་མོ་གཞོན་ནུའི་རྣམ་པ་ཅན། སྤྱན་གསུམ་དང་ལྡན་པའི་ཕག་པའི་ཞལ། རྒྱན་ཐམས་ཅད་ཀྱིས་བརྒྱན་པ། ཕག་པ་ནག་པོའི་གདན་ལ་བཞུགས་པ།གཡས་ལྕགས་ཀྱུ་དང་ཁབ།གཡོན་སྡིགས་མཛུབ་དང་བཅས་པའི་ཞགས་པ་དང་མེ་ཏོག་དང་བཅས་པའི་ཡལ་ག་་་་་་་་་བསྣམས་པ། གོས་སྔོན་པོའི་སྟོད་གཡོགས་དང་སྨད་གཡོགས་ཅན་ནོ། །ནུབ་ཏུ་ལྷ་མོ་དམར་མོ་སྤྱན་གསུམ་དང་ལྡན་པའི་ཕག་ཞལ་ཅན། གོས་སྔོན་པོའི་612

སྟོད་གཡོགས་དང་སྨད་གཡོགས་དང་ལྡན་པ། རྒྱན་ཐམས་ཅད་ཀྱིས་བརྒྱན་པ། ཕྱག་བཞིའི་གཡས་ན་མདའ་དང་ལྕགས་སྒྲོག གཡོན་ན་གཞུ་དང་མྱ་ངན་མེད་པའི་ཤིང་གི་ཡལ་ག་འཛིན་པའོ།།བྱང་དུ་ལྷ་མོ་ལྗང་ཁུ་སྤྱན་གསུམ་དང་ལྡན་པའི་ཕག་ཞལ།་གོས་དམར་པོའི་སྟོད་གཡོགས་དང་སྨད་གཡོགས། སྦྲུལ་གྱིས་བརྒྱན་པའི་སྐ་རགས་ཅན། ཕྱག་བཞིའི་གཡས་ན་ཞགས་པ་དང་ལྕགས་ཀྱུ། གཡོན་ན་དྲིལ་བུ་དང་ཁབ་སྐུད་དེ། འདི་གཉིས་ལ་གདན་གྱི་དམིགས་བསལ་མ་གསུངས་ཀྱང་སྔར་གྱི་རིགས་པས་ན་བཟའ་དང་ཁ་དོག་མཐུན་་་་་་པའི་ཕག་པའི་གདན་དུ་ཐོབ་བོ། །ལྷ་མོ་བཞི་པོ་ཐམས་ཅད་ལ་རལ་པ་སྦྲུལ་གྱིས་བཅིངས་ཤིང་། མཆོད་རྟེན་གྱིས་བརྒྱན་པའོ། །སྣམ་བུ་ལ་ཤར་དུ་ཀླུའི་རྒྱལ་པོ་དགའ་པོ་ནག་པོ་འོད་འབར་བ།སྦྲུལ་མགོའི་གདེངས་ཀ་བདུན་དང་ལྡན་པ། ཆུང་མ་གདེངས་ཀ་གསུམ་དང་ལྡན་པ་ཞལ་འོག་ཏུ་འགྱུར་བ།སྐྲའི་སྣེ་མོས་བྱིན་པ་ལ་སླེབས་པ། ཐམས་ཅད་ཀྱང་མཐོང་བའི་དུག་ཅན།རིན་པོ་ཆེའི་སྣ་ཚོགས་ཀྱིས་བརྒྱན་པ། སྦྲུལ་མགོའི་གདེངས་ཀུའི་ནོར་བུའི་འོད་ཀྱིས་མུན་པ་སེལ་བ། ཕྱག་གཉིས་སྙིང་གར་པདྨའི་ཐལ་མོ་སྦྱར་ནས་མེ་ཏོག་པདྨ་འཛིན་པ། སེམས་མི་དགའ་ཞིང་འཇིགས་སྐྲག་ནས་ཆུ་སྐྱུག་ཅིང་སྦྲུལ་མགོའི་ཁ་ནས་ཆུ་རྒྱུན་འབབ་པའོ། །དེ་བཞིན་དུ་འགྲེ་བར་ཤེས་པར་བྱས་ལ། ལྷོར་ནོར་རྒྱས་སེར་པོ། ནུབ་ཏུ་འཇོག་པོ་དཀར་དམར། བྱང་དུ་དརྐོ་ཊ་ལྗང་སྔོན། མེར་དུང་སྐྱོང་དཀར་པོ། བདེན་བྲལ་དུ་པདྨ་ཅུང་ཞིག་སེར་པོ། རླུང་དུ་པད་ཆེན་ཅུང་ཞིག་དམར་པོ། དབང་ལྡན་དུ་རིགས་ལྡན་613

སྔོན་པོ། ཐམས་ཅད་ཀྱང་སྨད་སྦྲུལ་མཇུག་འཁྱིལ་བའོ། །སྒོ་བཞིར་སྒོ་མ་བཞི།མཚམས་བཞིར་མཚམས་མ་བཞི་རྣམས་ལྷ་ཉི་ཤུ་རྩ་ལྔ་མ་དང་འདྲ་སྟེ། ཁྱད་པར་མཚམས་མ་བཞི་སྦྲུལ་གྱི་གདན་ལ་གནས་པའོ། །འོད་ཟེར་ཅན་ཀླུ་དང་བཅས་པའི་དཀྱིལ་འཁོར་རོ།།དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་མེད་པ། ཕྱི་རོལ་ཏུ་པདྨ་ཆེན་པོ་ལ་འདུག་པའི་རླུང་གི་དཀྱིལ་འཁོར་ལ་གནས་པའོ། །དཀྱིལ་འཁོར་གྱི་ནང་དུ་པདྨ་འདབ་བརྒྱད།དེའི་དབུས་སུ་གཙོ་བོའི་གནས་སུ་པདྨ་འདབ་བརྒྱད་འོད་འཕྲོ་བ་ལ་རྡོ་རྗེ་དམར་པོའི་ལྟེ་བ་ལ་རྒྱུ། འདབ་མ་བརྒྱད་ལ་ཤར་དུ་དགའ་བོ། ལྷོར་ནོར་རྒྱས། ནུབ་ཏུ་འཇོག་པོ། བྱང་དུ་ཀུསྐོ་ཊ། མེར་དུང་སྐྱོང་། སྲིན་པོར་པདྨ། རླུང་དུ་པད་ཆེན། དབང་ལྡན་དུ་རིགས་ལྡན་རྣམས་སྔར་དང་འདྲ་བ་ལ། ཁྱད་པར་རང་གི་འཁོར་ངོས་གཉིས་ནས་ཀླུ་ཐལ་མོ་སྦྱར་བ་བྲིའོ། །ཀླུའི་དཀྱིལ་འཁོར་རོ། །འོད་ཟེར་ཅན་ལས་འབྱུང་བའི་དཀྱིལ་འཁོར་རོ།།དེ་བཞིན་གཤེགས་པའི་རིགས་ཀྱི་གཙུག་ཏོར་གྱི་སྐོར་ལ། གཙུག་ཏོར་གདུགས་དཀར་གྱི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་རྟ་བབས་ལ་སོགས་སྤྱི་དང་མཐུན་པའི་ནང་དུ་འབོར་ལོ་རྩིབས་བཅུ་དྲུག་པའི་ལྟེ་བར་པདྨ་་་་་་་་འདབ་བརྒྱད་ཀྱི་ལྟེ་བར་གཙུག་ཏོར་ལས་བྱུང་བའི་གདུགས་དཀར་མོ་ཅན་སྐུ་མདོག་དཀར་མོ། དབུ་སྟོང་མངའ་བ། ཕྱག་སྟོང་མངའ་བ། སྤྱན་བྱེ་བ་ཕྲག་སྟོང་མངའ་བ། རྩ་བའི་ཕྱག་གཉིས་ཀྱིས་གདུགས་དཀར་པོ་འཛིན་པ།614

ལྷའི་རྒྱན་དང་ན་བཟས་བརྒྱན་པ། པད་ཟླ་ལ་རྡོ་རྗེ་སྐྱིལ་མོ་ཀྲུང་གིས་བཞུགས་པའོ། །པད་འདབ་ལ་ཤར་དུ་གཞན་གྱིས་མི་ཐུབ་མ་དཀར་མོ། ལྷོར་གཏུམ་མོ་ཆེན་མོ་སེར་མོ། ནུབ་ཏུ་འབར་བ་ཆེན་མོ་དམར་མོ། བྱང་དུ་སྟོབས་ཆེན་མོ་ལྗང་ཁུ། དེ་རྣམས་གཡོན་རྡོ་རྗེ་ཁུ་ཚུར། དཀུར་བརྟེན།གཡས་བུམ་པ་ཐུགས་ཀུར་བཟུང་བ། ཉི་མ་དང་ཟླ་བའི་གདན་ལ་འགྱིང་བ་སྟེ། རོལ་བའི་སྟབས་ཀྱིས་བཞུགས་པའོ། །མཚམས་ཀྱི་འདབ་མ་བཞི་ལ་བུམ་པ་བཞི་ཟེར་ཏེ། གཞུང་ན་མི་འདུག་གོ །ཤར་གྱི་འཁོར་ལོའི་རྩིབས་བཞི་ལ་དབང་ལྡན་ནས་བརྩམས་ཏེ་རིམ་པ་བཞིན། འབར་བའི་ཕྲེང་བ་གོས་དཀར་མོ་སེར། འཕགས་མ་སྒྲོལ་མ་ཁྲོ་གཉེར་ཅན་སྔོ་བསངས། འབར་བའི་རྡོ་རྗེ་ཕྲེང་ཞེས་གྲགས་ལྗང་།པད་མའི་མངོན་མཚན་རྡོ་རྗེའི་མཚན་དམར། ཐམས་ཅད་ཀྱང་གཡས་ཕྲེང་བ། གཡོན་ཨུཏྤ་ལ་བསྣམས་པའོ། །ལྷོའི་རྩིབས་ལ་གཞན་གྱིས་མི་ཐུབ་ཕྲེང་བ་ཅན་དཀར་གཡས་རྡོ་རྗེ། རྡོ་རྗེ་མཁའ་རྣམ་འཇོམས་པ་སེར། གཡས་རིན་པོ་ཆེའི་དབྱུག་པ། ཞི་བའི་ལྷ་རྣམས་ཀྱིས་མཆོད་མ་ནག གཡས་སྤོས་ཕོར། གཟུགས་ཞི་གཟི་བརྗིད་ཆེན་མོ་ལྗང་ནགགཡས་རྡོ་རྗེ་ལྕགས་སྒྲོག དེ་རྣམས་གཡོན་དཀུར་བརྟེན་པའོ། །ནུབ་ཀྱི་རྩིབས་ལ་འཕགས་མ་སྒྲོལ་མ་སྟོབས་ཆེན་མོ་དམར། རྡོ་རྗེ་ལུ་གུ་རྒྱུད་གཞན་སེར། རྡོ་་རྗེ་གཞོན་ནུའི་རིག་འཛིན་མ་དཀར། ལག་ན་རྡོ་རྗེ་རིག་སེར་ཕྲེང་ལྗང་། དེ་བཞི་གཡས་རྡོ་རྗེ། གཡོན་བགྲང་ཕྲེང་།བྱང་དུ་ལེབ་རྒན་རྩི་དང་རིན་ཆེན་མ་དམར། སྣང་མཛད་རྡོ་རྗེ་གཙུག་ཏོར་གྲགས་དཀར། རྣམ་པར་འགྱིང་བའི་615

རྡོ་རྗེ་མ་ལྗང་། གསེར་འོད་ལྟ་བུའི་སྤྱན་སྔ་མ་སེར། དེ་བཞི་ག་གཡས་སྣ་ཚོགས་རྡོ་རྗེ། གཡོན་བགྲང་ཕྲེང་ངོ་། །སྟེང་དུ་རྡོ་རྗེ་སྒྲོལ་མ་དཀར། འོག་ཏུ་པདྨའི་སྤྱན་དཀར། དེ་གཉིས་རྡོ་རྗེ་སྐྱིལ་ཀྲུང་གཡས་སྐྱབས་སྦྱིན། གཡོན་མཉམ་བཞག་མཛད་པ། གཞན་རྣམས་རོལ་པའི་སྟབས་ཀྱིས་བཞུགས་པ།ཐམས་ཅད་ཀྱང་ཡིད་ཙམ་ཁྲོ་ཞིང་གཙོ་མོ་ལ་གཟིགས་པའོ། །སྒོ་བཞིར་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་མ་བཞི། མེ་ལ་སོགས་པའི་མཚམས་བཞིར་བདུག་སྤོས་མ། མེ་ཏོག་མ། མར་མེ་མ། དྲི་ཆབ་མ་བཞི་ཡོ་ག་བཞིན་ནོ། །འདི་ལ་ཕྱོགས་སྐྱོང་བཅུ་འགོད་པ་ནི། རྒྱ་གཞུང་ནས་བཤད་པ་མེད་དོ། །སློབ་དཔོན་གི་རི་ཝ་ཏས་མཛད་པའི་གཙུག་ཏོར་གདུགས་དཀར་གྱི་དཀྱིལ་འཁོར་གྱི་བཀོད་པའོ།།ཡང་དཀྱིལ་འཁོར་གྲུ་བཞི་རྟ་བབས་དང་བཅས་པའི་ནང་དུ་པདྨ་འདབ་མ་བརྒྱད་པའི་ལྟེ་བར་ཁྲོ་མོ་གཞན་གྱིས་མི་ཐུབ་མ་སྐུ་་་་་་མདོག་ནག་མོ། གཡས་རྡོ་རྗེ། ཤར་དུ་གཏུམ་ཆེན་མ་དཀར་མོ། གཡས་འཁོར་ལོ། ལྷོར་འབར་བ་ཆེན་མོ་སེར་མོ། གཡས་རིན་པོ་ཆེ། ནུབ་ཏུ་དཀར་ཆེན་འབར་ཕྲེང་མ་དམར་མོ། གཡས་པདྨ། བྱང་དུ་འཕགས་མ་སྒྲོལ་མ་ལྗང་ཁུ།གཡས་སྣ་ཚོགས་རྡོ་རྗེ།བྱང་ཤར་དུ་རྒྱལ་བའི་རྡོ་རྗེ་མ་སྔོན་མོ།གཡས་དབྱུག་པ། ཤར་ལྷོར་པདྨའི་མངོན་མཚན་མ་སེར་མོ། གཡས་རྡོ་རྗེས་མཚན་པའི་ལྕགས་ཀྱུ། ལྷོ་ནུབ་ཏུ་གཞན་གྱིས་མི་ཐུབ་མ་དམར་མོ། གཡས་རྡོ་རྗེ་ཕྲེང་བ།ནུབ་བྱང་དུ་རྡོ་རྗེའི་མཆུ་ཅན་མ་ལྗང་ཁུ། གཡས་རལ་གྲི། གྲུ་ཆད་བཞི་ལ་ལྷོ་ཤར་དུ་ཞི་བའི་ལྷ་མོ་དཀར་མོ། གཡས་བདུག་སྤོས། ལྷོ་ནུབ་ཏུ་ཞི་བ་མ་སེར་616

མོ། གཡས་ཕྲེང་བ། ནུབ་བྱང་དུ་དཀར་ཆེན་འབར་ཕྲེང་མ་དམར་མོ། གཡས་མར་མེ། འཕགས་མ་སྒྲོལ་མ་ལྗང་ཁུ། གཡས་དྲིའི་དུང་ཆོས། ཤར་སྒོར་རྡོ་རྗེ་ལུ་གུ་རྒྱུད་སྔོན་མོ། གཡས་རྡོ་རྗེ་ལྕགས་ཀྱུ།ལྷོ་སྒོར་རྡོ་རྗེ་གཞོན་ནུ་མ་སེར་མོ།གཡས་ཞགས་པ། ནུབ་སྒོར་ལག་ན་རྡོ་རྗེ་རིགས་མ་དམར་མོ། གཡས་ལྕགས་ཀྱུ། བྱང་སྒོར་རིན་ཆེན་མ་དམར་ལྗང་། གཡས་དྲིལ་བུ། ཁྲོ་མོ་བཅུ་བདུན་མོ་ཐམས་ཅད་གཡོན་སྡིགས་མཛུབ་ཐུགས་སྐར་འཆང་བ།ཞབས་གཡས་བསྐུམ་པ་གཡོན་བརྐྱང་བ། རྒྱན་སྣ་ཚོགས་ཀྱིས་བརྒྱན་པ་སྟེ། སྲུང་བར་བྱེད་པ་ཁྲོ་མོ་བཅུ་བདུན་གྱི་དཀྱིལ་འཁོར་རོ།།དཀྱིལ་འཁོར་ཕྱི་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་འཁོར་ལོ་རྩིབས་བཅུ་པའི་ལྟེ་བ་ལ་ཕྱིར་བཟློག་མ་ཆེན་མོ་དཀར་མོ། སྒེག་པ་དང་དཔའ་བ་དང་འཇིགས་སུ་རུང་པ་དང་རྒོད་པ་དང་གཤེ་བ་དང་རྔམ་པ་དང་སྙིང་རྗེ་དང་ཞི་བ་དང་ངོ་མཚར་བ་དང་མི་སྡུག་པ་སྟེ། རེ་རེའང་བརྒྱ་བརྒྱའི་དབུ་སྟོང་མངའ་བ་ཆེན་མོ། རེ་རེའང་སྤྱན་གསུམ་གསུམ་དང་ལྡན་པའི་སྤྱན་བྱེ་བ་བརྒྱ་སྟོང་མངའ་བ་ཆེན་མོ། ཕྱག་རྡོ་རྗེ་དང་། འཁོར་ལོ་དང་། རིན་པོ་ཆེ་དང་།པདྨ་དང་། སྣ་ཚོགས་རྡོ་རྗེ་དང་།མདའ་དང་། གཞུ་དང་། རལ་གྲི་དང་།ཞགས་པ་དང་།ལྕགས་ཀྱུ་རྣམས་འཛིན་པའི་ཕྱག་བརྒྱ་བརྒྱ་མངའ་བས་ཕྱག་སྟོང་མངའ་བ་ཆེན་མོ།ཞབས་ཉིས་སྟོང་གིས་འཇིགས་པ་དང་འབྱུང་པོ་ཐམས་ཅད་གནོན་པས་ན། ས་གསུམ་གྱི་དཀྱིལ་འཁོར་ལ་མངའ་མཛད་མའོ། །ཤར་གྱི་རྩིབས་ལ་རྣམ་པར་བསྒྱིངས་པའི་རྡོ་རྗེ་མ་སྔོན་617

མོ། རྡོ་རྗེ་དང་ཨུཏྤལ། ལྷོར་གསེར་འོད་ལྟ་བུའི་སྤྱན་མངའ་མ་སེར་མོ།འཁོར་ལོ་དང་པད་དཀར་གྱི་སྟེང་ན་སྤྱན་འབྲས་ཀྱི་མཚན་མ། ནུབ་ཏུ་དཀར་མོ་དམར་མོ། པདྨའི་རྡོ་རྗེ་དང་པདྨའི་སྡོང་བུ་བསྣམས་པ། བྱང་དུ་རྡོ་རྗེ་འགྲོས་མ་ལྗང་ཁུ། སྣ་ཚོགས་རྡོ་རྗེ་དང་ཨུཏྤལ། བྱང་ཤར་དུ་པདྨའི་སྤྱན་དམར་མོ། འཁོར་ལོ་དང་པདྨ། ཤར་ལྷོར་ཟླ་འོད་དཀར་མོ། རྗེ་དང་ཟླ་ཚེས།ལྷོ་ནུབ་ཏུ་སངས་རྒྱས་དཔལ་དམར་མོ། པདྨའི་རྡོ་རྗེ་དང་པདྨའི་སྟེང་ན་སྣང་བ་མཐའ་ཡས་བཞུགས་པ་བསྣམས་པ། དེ་རྣམས་མཚན་ཉིད་རྣམས་སྔར་གྱི་ཁྲོ་བོ་མོ་དང་འདྲ་བའོ། །ཕྱོགས་སྐྱོང་འདུལ་བའི་དཀྱིལ་འཁོར་རོ། །དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་་་་་་འཁོར་ལོ་རྩིབས་བརྒྱད་པའི་ལྟེ་བར་གཙུག་ཏོར་གདུགས་དཀར་མོ། ཞལ་ལྔ་པ་ཕྱོགས་བཞིའི་ཞལ་དཀར་ཞིང་སྟེང་མ་སྔོན་པོ། ཕྱག་གཡས་བཞི་ན་རྡོ་རྗེ་རལ་གྲི་གཏུན་ཤིང་འཁོར་ལོ། གཡོན་བཞི་ན་ལྕགས་ཀྱུ་དགྲ་སྟ་མདུང་ཞགས་པ་བསྣམས་པ། ཉི་མའི་འོད་མངའ་བ། མེ་དཔུང་འབར་བའི་དབུས་ན་བཞུགས་པ། དེའི་མགོ་ལ་རྣམ་བསྒྱིངས་རྡོ་རྗེ་མ། ལྐོག་མར་གསེར་འོད་ལྟ་བུའི་སྤྱན་མངའ་མ། སྙིང་གར་རྡོ་རྗེ་འགྲོས། ལྟེ་བར་དཀར་མོ། དཔུང་པ་གཡས་ལ་པདྨའི་སྤྱན། གཡོན་ལ་ཟླ་འོད། བརླ་གཡས་ལ་སངས་རྒྱས་དཔལ།གཡོན་ལ་དེ་བཞིན་སྤྱན། མིག་གཡོན་ལ་རྡོ་རྗེ་ཉི་འོད། གཡས་ལ་ཟླ་འོད་རྡོ་རྗེ་འཛིན་རྣམས་དགོད་དོ། །དེ་ནས་ཤར་དུ་བརྒྱ་བྱིན། ལྷོ་ཤར་དུ་མེ་ལྷ། ལྷོ་རུ་གཤིན་རྗེ། ལྷོ་ནུབ་ཏུ་སྲིན་པོ། ནུབ་ཏུ་ཆུ་ལྷ། ནུབ་བྱང་དུ་རླུང་ལྷ།བྱང་དུ་618

གནོད་སྦྱིན། བྱང་ཤར་དུ་དབང་ལྡན། ཤར་སྒོར་དུས་ཀྱི་དབྱུག་པ་ནག་མོ།ལྷོ་སྒོར་དུས་མཚན་མ་དམར་མོ། ནུབ་སྒོར་གཤིན་རྗེ་དབྱུག་པ་མ། བྱང་དུ་གཤིན་རྗེ་དུས་མཚན་མ། ཕྱིའི་དུར་ཁྲོད་བརྒྱད་ཀྱི་གནས་སུ་ཞིང་སྐྱོང་ཐོད་པའི་ཕྲེང་བ་ཅན། དུར་ཁྲོད་ན་གནས་པའི་མོས་པའི་མ་མོ་བརྒྱད་དགོད་དེ།སྤྱི་དང་མཐུན་ནོ། །སྒོམ་པའི་དཀྱིལ་འཁོར་རོ།།ཉེ་བའི་སྙིང་པོའི་སྐབས་ན་སྲུང་འཁོར་གྱི་ལྷ་འབྲིང་འཁོར་ལོ་གཅིག་བཤད་དེ། དཀྱིལ་འཁོར་མང་བས་འདིར་མ་བཀོད་དོ། །གདུགས་དཀར་གྱི་དཀྱིལ་འཁོར་གསུམ་ནི་སློབ་དཔོན་ཤུ་རང་ག་མ་བཛྲས་མཛད་པའི་འགྲེལ་པ་ལས་བྱུང་བ་བཞིན་དུ་བཀོད་པ་སྟེ།གདུགས་དཀར་གྱི་དཀྱིལ་འཁོར་རོ། །འཕགས་པ་ཀུན་ནས་སྒོར་འཇུག་པའི་འོད་ཟེར་གཙུག་ཏོར་དྲི་མ་་་་་་མེད་པར་སྣང་བ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དང་དམ་ཚིག་ལ་རྣམ་པར་ལྟ་བ་ཞེས་བྱ་བའི་གཟུངས་ལས་བྱུང་བའི་དཀྱིལ་འཁོར་ཆེན་པོ་ནི། དཀྱིལ་འཁོར་སྒོ་སུམ་སྤྲག གསུམ་གའང་སྒོ་བཞི་གྲུ་བཞི་རྟ་བབས་ལ་སོགས་པ་གཞལ་ཡས་ཁང་གི་མཚན་ཉིད་ཐམས་ཅད་དང་ལྡན་པའི་དཀྱིལ་འཁོར་ནང་མའི་ནང་དུ་པདྨ་འདབ་མ་བརྒྱད་པའི་ལྟེ་བར་པདྨ་འདབ་མ་་་་་བཞི་པ། དེའི་ལྟེ་བར་བཅོམ་ལྡན་འདས་ཐུབ་པ་གསེར་མདོག ཞལ་བཞི་པ་ཕྱག་བརྒྱད་པ། ཞབས་བཞི་སེམས་དཔའི་སྐྱིལ་ཀྲུང་གིས་བཞུགས་པ། ཕྱག་རྣམས་ཆོས་འཆད་ཀྱི་ཕྱག་རྒྱ་མཛད་པ། ན་བཟའ་ངུར་སྨྲིག་གསོལ་བའོ། །དེའི་མདུན་གྱི་འདབ་མ་ལ་གསང་སྒྲུབ་མ་དཀར་མོ་བསིལ་ཡབ། གཡས་སུ་6།9

ཚེ་འཛིན་མ་སེར་མོ་བུམ་པ། རྒྱབ་ཏུ་ཕྱག་རྒྱ་རྟེན་མ་དམར་མོ་ཕྲེང་བ།གཡོན་དུ་བསོད་ནམས་ལྡན་མ་དཀར་མོ་སྐྱབས་སྦྱིན་གྱིས་པདྨ་དཀར་པོ་་་་་་འཆང་བ། འདབ་མ་བརྒྱད་པའི་ཤར་གྱི་འདབ་མར་བསོད་ནམས་གཟིགས་མ་དཀར་མོ། གཡས་ལེགས་སོ་སྦྱིན་པའི་ཕྱག་རྒྱ། གཡོན་མར་མེ། ལྷོར་བསོད་ནམས་རྣམ་གཟིགས་མ་སེར་མོ་གླེགས་བམ། ནུབ་ཏུ་ཤིན་ཏུ་གོ་ཆ་མོ་དམར་མོ་པདྨ།བྱང་དུ་ཡང་དག་འཆང་བྱེད་མ་ལྗང་ཁུ་ཨུཏྤལ།བྱང་ཤར་དུ་སོ་སོར་འབྲང་མ་ལྗང་སེར། གཡས་སྐྱབས་སྦྱིན། གཡོན་ལྕགས་ཀྱུ་འཆང་བ།ཤར་ལྷོར་མདངས་ལྡན་མ་སེར་སྐྱ་ཀུ་མུ་ཏ་འཛིན་པ།ལྷོ་ནུབ་ཏུ་གཟི་ལྡན་མ་དམར་སེར་མེ་ལོང་འཆང་བ། ནུབ་བྱང་དུ་རྒྱས་ལྡན་མ་ལྗང་ཁུ་འབྲས་ཀྱི་སྙེ་མ་འཆང་བ། བཅུ་གཉིས་པོ་དེ་ཐམས་ཅད་ཞི་བའི་ཆ་བྱད་ཅན།ཞལ་གཅིག་མ་ཕྱག་གཉིས་མ། གཡོན་དམིགས་བསལ་མེད་པ་རྣམས་མེ་ཏོག་འཐོར་བ།རིན་པོ་ཆེའི་རྒྱན་སྣ་ཚོགས་པས་སྤྲས་ཤིང་། ལྡེམ་བག་དང་བཅས་པས་བཞེངས་པའོ། །ཤར་སྒོར་འཆི་འཇོམས་མ་དཀར་མོ་ལྕགས་ཀྱུ། ལྷོ་སྒོར་གཤིན་རྗེ་འཇོམས་མ་སྔོ་ནག་དབྱུག་པ། ནུབ་སྒོར་གཤིན་རྗེ་སྡོམ་བྱེད་མ་དམར་མོ་ལྕགས་སྒྲོག་འཛིན་པ། བྱང་སྒོར་ལེགས་སྐྱོང་མ་ལྗང་ཁུ་རྡོ་རྗེ་ཞགས་པ་འཛིན་པ། དེ་བཞི་ཁྲོ་མོའི་ཆ་ལུགས། ཞལ་གཅིག་ཕྱག་གཉིས་མ།ཞབས་གཡས་བསྐུམ་གཡོན་བརྐྱང་བ། རིན་པོ་ཆེ་དང་སྦྲུལ་གྱིས་བརྒྱན་པ།སྤྱན་གསུམ་པ་དབུ་སྐྲ་སེར་པོ་གྱེན་དུ་བརྫེས་པ་མཆེ་བ་གཅིགས་པའོ། །སྒོ་གཉིས་པའི་ནང་དུ་སངས་རྒྱས་སྟོང་ཕྱག་རྒྱ་ཐ་དད།ཁ་དོག་ཐ་དད་པ།ཆོས་620

གོས་གསུམ་དང་ལྡན་པ། འཛུམ་པའི་མདངས་དང་ལྡན་ཞིང་། པད་ཟླ་ལ་སེམས་སྐྱིལ་གྱིས་བཞུགས་པའོ། །སྒོ་གསུམ་པའི་ནང་དུ་སྣམ་བུ་རིམ་པ་གསུམ་བྱས་པའི་ནང་མ་ལ་བྱང་ཆུབ་སེམས་དཔའི་ཚོགས། བར་མ་ལ། ཉན་ཐོས་ཀྱི་ཚོགས། ཕྱི་མ་ལ་དེད་དཔོན་ཏེ། ཕྱོགས་སྐྱོང་བཅུ་འཁོར་དང་བཅས་པ་ཁ་དོག་དང་། གོས་དང་། རྒྱན་ཐ་དད་པ། ཐམས་ཅད་ཀྱང་ཐལ་མོ་སྦྱར་ནས་ཆོས་ཞུ་བའི་ཚུལ། ཞབས་གཉིས་པུས་མོ་བཙུགས་ནས་པདྨའི་གདན་ལ་བཞུགས་པའོ། །དཀྱིལ་འཁོར་རྒྱས་པའོ། །ཡང་དཀྱིལ་འཁོར་སྔར་དང་འདྲ་བའི་ནང་དུ་པདྨ་འདབ་བརྒྱད་ཀྱི་ལྟེ་བར་གཙོ་བོ་སྔར་དང་འདྲ་བ།ཤར་གྱི་འདབ་མ་ལ་ཚེ་འཛིན་དཀར་མོ་རྡོ་རྗེ་དང་དྲིལ་བུ། ལྷོར་རྣམ་རྒྱལ་མ་སེར་མོ་རྔ་ཡབ། ནུབ་ཏུ་བདེ་སྦྱིན་མ་དམར་མོ་ཨུ་དུམ་ཝ་ར་འཆང་བ།བྱང་དུ་འབར་བྱེད་མ་ལྗང་ཁུ་ཨུཏྤ་ལ་ལྗང་སྔོན་པོ། དེ་བཞི་སྔར་གྱི་ལྷ་མོ་ཞི་བ་དང་མཚན་ཉིད་འདྲ་བའོ། །ཤར་སྒོར་གཤིན་རྗེ་འཇོམས་དཀར་མོ་ཐོ་བ་འཛིན་པ། ལྷོ་སྒོར་གཤིན་རྗེ་དབྱུག་པ་མ་སེར་མོ་རིན་པོ་ཆེའི་དབྱུག་ཐོ་འཛིནེ་པ། ནུབ་ཏུ་འཆི་བདག་འདུལ་བ་མ་དམར་མོ་པདྨའི་ཕྲེང་བ་འཛིན་པ། བྱང་སྒོར་གཤིན་རྗེ་དྲག་སེལ་མ་ལྗང་ཁུ་ཆུ་སྲིན་འཛིན་པ་སྟེ། དེ་བཞི་སྔར་གྱི་སྒོ་མ་བཞི་དང་མཚན་ཉིད་འདྲ་བའོ། །སྒོ་གཉིས་པ་དང་གསུམ་པའི་ནང་གི་ལྷ་རྣམས་སྔར་གྱི་ལྷ་དང་འདྲ་བར་བྱ་སྟེ།དཀྱིལ་འཁོར་འབྲིང་པོའོ།།ཡང་དཀྱིལ་འཁོར་གྲུ་བཞི་སྒོ་བཞི་པའི་དབུས་སུ་པདྨ་འདབ་བརྒྱད་621

ཀྱི་ལྟེ་བར་གཙོ་བོ་སྔར་དང་འདྲ་བ། ཤར་སྒོར་ལྕགས་ཀྱུ་མ་དཀར་མོ་ལྕགས་ཀྱུ་དང་ཕྲེང་བ་འཛིན་པ།ལྷོ་སྒོར་ཞགས་པ་མ་སེར་མོ་ཞགས་པ་དང་རྔ་ཡབ་འཛིན་པ། ནུབ་སྒོར་ལྕགས་སྒྲོག་མ་དམར་མོ་ལྕགས་སྒྲོག་དང་རིལ་བ་འཛིན་པ། བྱང་སྒོར་འབེབས་བྱེད་མ་ལྗང་ཁུ་དྲིལ་བུ་དང་ཕྲེང་བ་འཛིན་པ་རྣམས་སྔར་གྱི་སྒོ་མ་དང་མཚན་ཉིད་མཚུངས་པ་སྟེ། དཀྱིལ་འཁོར་བསྡུས་པའོ། །ཡང་དཀྱིལ་འཁོར་སྒོ་སྦྲག གྲུ་བཞི་སྒོ་བཞི་པ་རྟ་བབས་དང་བཅས་པའི་སྒོ་ནང་མའི་ནང་དུ་སྔར་གྱི་རྒྱས་འབྲིང་བསྡུས་གསུམ་པོ་གང་ཡང་རུང་བ་དགོད། སྒོ་ཕྱི་མའི་ནང་དུ་ཤར་དུ་བརྒྱ་བྱིན་དཀར་པོ་རྡོ་རྗེ་འཆང་བ།མེར་མེ་ལྷ་དམར་པོ་མེ་ཐབ་འཆང་བ། ལྷོར་གཤིན་རྗེ་སྔོན་པོ་བེ་ཅོན་འཆང་བ། ལྷོ་ནུབ་ཏུ་བདེན་བྲལ་སྔོ་སྐྱ་རལ་གྲི་འཆང་བ། ནུབ་ཏུ་ཆུ་བདག་དཀར་པོ་ཞགས་པ་འཆང་བ། རླུང་དུ་རླུང་ལྷ་ལྗང་སེར་བ་དན་འཆང་བ། བྱང་དུ་གནོད་སྦྱིན་ལྗང་སྔོན་དབྱུག་པ་འཆང་བ།དབང་ལྡན་དུ་དབང་ཕྱུག་ལྗང་སྐྱ་རྩེ་གསུམ་འཆང་བ། འོག་ཏུ་ས་བདག་མོ་ལྗང་སེར་བུམ་པ་འཆང་བ། སྟེང་དུ་ཉི་ཟླ་ཚངས་པ་དཀར་སེར་འཁོར་ལོ་འཆང་བའོ། །སྟེང་གི་ནི་ཤར་སྒོ་དང་།འོག་གི་ནི་ནུབ་སྒོར་དགོད་དོ། །འདི་ནི། དཀྱིལ་འཁོར་ནང་མ་མི་འདྲ་བའི་བྱེ་བྲག་གིས་དཀྱིལ་འཁོར་གསུམ་དུ་འགྱུར་རོ།།ཕྱི་དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་དང་ལྡན་ཅིང་པདྨ་་་་་དང་རྡོ་རྗེ་དང་འོད་ཟེར་ཕྲེང་བའི་ཁོར་ཡུག་གསུམ་དང་ལྡན་པ། འདིར་ཁོར་ཡུག་གསུངས་པས་དཀྱིལ་འཁོར་གོང་མ་རྣམས་ལ་འགྲེ་བར་ཤེས་པར་622

བྱའོ། །དེའི་ནང་གི་བྱེད་ལ་ཐིག་བཞི་བཏབ་པས་ལེ་ཚེ་དགུ་མཐའ་གདུང་ཟླུམ་གྱིས་བསྐོར་བའི་དབུས་སུ་རྣམ་སྣང་དཀར་པོ་ཞལ་བཞི་ཕྱག་བརྒྱད་་་་་་བྱང་ཆུབ་མཆོག་གི་ཕྱག་རྒྱ་ཅན་ཡུམ་དང་བཅས་པ་སྟེ། ཡུམ་ནི། སྦས་ཡུམ་ཡིན་པས་ཕྱག་མཚན་ནོ། །གཡས་སུ་ཉི་མ་རྣམ་སྣང་ཉི་མ། གཡོན་དུ་ཟླ་བ་རྣམ་སྣང་ཟླ་བ་འཛིན་པའོ། །དེ་གཉིས་བཞེངས་པ་ལྡེམ་གྱི་ཚུལ་དུ་བྱས་ན་མཛེས་སོ། ཤར་དུ་མི་བསྐྱོད་པ་སྔོན་པོ་ས་གནོན་གྱི་ཕྱག་རྒྱས་རྡོ་རྗེ། ལྷོར་རིན་འབྱུང་སེར་པོ་མཆོག་སྦྱིན་གྱི་ཕྱག་རྒྱས་རིན་པོ་ཆེ། ནུབ་ཏུ་འོད་དཔག་མེད་དམར་པོ་ཏིང་ངེ་འཛིན་མཆོག་གི་ཕྱག་རྒྱས་པདྨ། བྱང་དུ་དོན་གྲུབ་ལྗང་ཁུ་སྐྱབས་སྦྱིན་གྱི་ཕྱག་རྒྱས་སྣ་ཚོགས་རྡོ་རྗེ། ལྷོ་ཤར་གྱི་རེ་མིག་ལ་སྤྱན་མ་དཀར་མོ་གཡས་འཁོར་ལོ། གཡོན་སྤྱན། ལྷོ་ནུབ་ཏུ་མཱ་མ་ཀི་སྔོན་མོ་གཡས་རིན་པོ་ཆེ། གཡོན་རྡོ་རྗེ། ནུབ་བྱང་དུ་གོས་དཀར་མོ་དམར་མོ་གཡས་གཡོན་གཉིས་ནས་པདྨ། བྱང་ཤར་དུ་སྒྲོལ་མ་ལྗང་ཁུ། གཡས་སྣ་ཚོགས་རྡོ་རྗེ། གཡོན་ཨུཏྤལ་འཛིན་པའོ།།ཤར་ལྷོར་གཟུགས་རྡོ་རྗེ་མ་དཀར་མོ་གཡས་འཁོར་ལོ། གཡོན་མེ་ལོང་། ལྷོ་ནུབ་ཏུ་སྒྲ་རྡོ་རྗེ་མ་སེར་མོ་གཡས་རིན་པོ་ཆེ། གཡོན་པི་ཝཾ། ནུབ་བྱང་དུ་དྲི་རྡོ་རྗེ་མ་དམར་མོ་གཡས་པདྨ།གཡོན་དུང་ཆོས། བྱང་ཤར་དུ་རོ་རྡོ་རྗེ་མ་ལྗང་ཁུ་གཡས་སྣ་ཚོགས་རྡོ་རྗེ།གཡོན་རོའི་སྣོད་བསྣམས་པ།ཤར་གྱི་སྣམ་བུ་ལ་བྱང་སེམས་གཉིས་དཀར་པོ་གཡས་འཁོར་ལོ། ལྷོར་བྱང་སེམས་གཉིས་སེར་པོ་གཡས་རིན་པོ་ཆེ། ནུབ་ཏུ་བྱང་སེམས་གཉིས་དམར་པོ་གཡས་པདྨ། བྱང་དུ་བྱང་སེམས་གཉིས་ལྗང་ཁུ་623

གཡས་སྣ་ཚོགས་རྡོ་རྗེ། དེ་རྣམས་གཡོན་ཁུ་ཚུར་དཀུར་བརྟེན་པའོ། །ཤར་སྒོར་ཁྲོ་བོ་སྒོ་བ་རྡོ་རྗེ་ལྕགས་ཀྱུ་དཀར་པོ་གཡས་ལྕགས་ཀྱུ། ལྷོ་སྒོར་རྡོ་རྗེ་ཞགས་པ་སེར་པོ་གཡས་ཞགས་པ། ནུབ་སྒོར་རྡོ་རྗེ་ལྕགས་སྒྲོག་དམར་པོ་གཡས་ལྕགས་སྒྲོག བྱང་སྒོར་རྡོ་རྗེ་འབེབས་པ་ལྗང་ཁུ་གཡས་དྲིལ་བུ་འཛིན་པ། དེ་རྣམས་གཡོན་སྡིགས་མཛུབ། ཞབས་གཡས་བསྐུམ་གཡོན་བརྐྱང་།སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ། དེ་བཞིན་གཤེགས་པ་ལྔ་ཞབས་རྡོ་རྗེ་སྐྱིལ་ཀྲུང་། གཞན་རྣམས་སེམས་དཔའི་སྐྱིལ་ཀྲུང་། རིན་པོ་ཆེའི་རྒྱན་སྣ་ཚོགས་པས་བརྒྱན་པ་སྟེ། གསང་སྔགས་ཀྱི་དཀྱིལ་འཁོར་རོ།།ཡང་གཞན་དེ་ཉིད་དང་འདྲ་བ་ལ།སྒོ་བ་ཁྲོ་བོ་བཞི་སྤངས་ནས་ཤར་སྒོར་ལྷ་མོ་ལྕགས་ཀྱུ་མ་དཀར་མོ། གཡས་རྡོ་རྗེ། གཡོན་ལྕགས་ཀྱུ། ལྷོ་སྒོར་ཞགས་པ་མ་སེར་མོ། ས།ཡས་རིན་པོ་ཆེ། གཡོན་ཞགས་པ། ནུབ་སྒོར་ལྕགས་སྒྲོགས་མ་དམར་མོ། གཡས་པདྨ། གཡོན་ལྕགས་སྒྲོག བྱང་སྒོར་དྲིལ་བུ་མ་ལྗང་ཁུ། གཡས་སྣ་ཚོགས་རྡོ་རྗེ། གཡོན་དྲིལ་བུ་འཛིན་པ། ཞི་བ་རིན་པོ་ཆེའི་རྒྱན་གྱིས་བརྒྱན་པ། པད་ཟླ་ལ་སེམས་སྐྱིལ་གྱིས་བཞུགས་པ་སྟེ། རིག་སྔགས་ཀྱི་དཀྱིལ་འཁོར་རོ།།གཞན་དེ་ཉིད་དང་འདྲ་བ་ལ་ཉི་མ་དང་ཟླ་བའི་རྣམ་སྣང་ཡང་ལྷ་་་་་་མོར་བྱས། མི་བསྐྱོད་པ་ལ་སོགས་པ་བཞི་ཡང་ཕོ་མོའི་ཁྱད་མ་གཏོགས་ལྷ་མོར་བྱས། བྱང་སེམས་བརྒྱད་སྤངས་ནས་ཤར་དུ་སྒེག་མོ་དཀར་མོ། ཕྱག་གཉིས་རྡོ་རྗེ་བསྣམས་ནས་དཀུར་བརྟེན་ནས་སྙེམས་ཚུལ་མཛད་པ་དང་།624

བདུག་སྤོས་མ་དཀར་མོ། གཡས་རྡོ་རྗེ། གཡོན་སྤོས་ཕོར། ལྷོར་ཕྲེང་བ་མ་སེར་མོ། ཕྱག་གཉིས་རིན་པོ་ཆེའི་ཕྲེང་བ།མེ་ཏོག་མ་སེར་མོ། གཡས་རིན་པོ་ཆེ། གཡོན་མེ་ཏོག ནུབ་ཏུ་གླུ་མ་གཡོན་པི་ཝང་། མར་མེ་མ་གཡོན་མར་མེ་བསྣམས་པ། འདི་གཉིས་དམར་མོ། གཡས་པདྨ་འཛིན་པ། བྱང་དུ་གར་མ་གཡོན་རྡོ་རྗེ་རྩེ་གསུམ། དྲི་མ་གཡོན་དུང་ཆོས། དེ་གཉིས་ལྗང་ཁུ། གཡས་སྣ་ཚོགས་རྡོ་རྗེ་བསྣམས་པའོ། །དེ་རྣམས་ཞི་ཞིང་སྒེག་པ་རིན་པོ་ཆེའི་རྒྱན་སྣ་ཚོགས་པས་བརྒྱན་པ། པད་ཟླ་ལ་སེམས་སྐྱིལ་གྱིས་བཞུགས་པའོ། །འདི་ནི་གཟུངས་ཀྱི་དཀྱིལ་འཁོར་རོ།།ཡང་རྟེན་གྱི་དཀྱིལ་འཁོར་སྔར་དང་འདྲ་བའི་དབུས་སུ་རྣམ་སྣང་་་་་་གཙོ་འཁོར་གསུམ་སྔར་དང་འདྲའོ།།ཕྱོགས་བཞིའི་ལེ་ཚེ་བཞིའི་ནང་དུ་ཐིག་བཞི་བཏབ་པས་ལེ་ཚེ་དགུ། མཐའ་རྡོ་རྗེའི་གདུང་ཟླུམ་གྱིས་བསྐོར་བའི་དབུས་སུ། ཤར་གྱི་ལེ་ཚེའི་དབུས་སུ་མི་བསྐྱོད་པ། ཤར་དུ་རྣམ་སྣང་། ལྷོར་རིན་འབྱུང་། ནུབ་ཏུ་འོད་དཔག་མེད། བྱང་དུ་དོན་གྲུབ་རྣམས་སྔར་དང་འདྲ་བ་ལ། ཁྱད་པར་རྣམ་སྣང་ཞལ་གཅིག་ཕྱག་གཉིས་པས་ཆོག་གོ །ཤར་ལྷོར་སྤྱན་མ། ལྷོ་ནུབ་ཏུ་མཱ་མ་ཀཱི། ནུབ་བྱང་དུ་གོས་དཀར་མོ། བྱང་ཤར་དུ་སྒྲོལ་མ་རྣམས་སོ། །གདུང་སྐུམ་གྱི་ཕྱིའི་གྲའི་གཡས་སུ་རྡོ་རྗེ་མ་བཞི་སྟེ། ཤར་ལྷོར་གཟུགས་རྡོ་རྗེ་མ།ལྷོ་ནུབ་ཏུ་སྒྲ་རྡོ་རྗེ་མ། ནུབ་བྱང་དུ་དྲི་རྡོ་རྗེ་མ།བྱང་ཤར་དུ་རོ་རྡོ་རྗེ་མ། གཡོན་དུ་སྒེག་སོགས་བཞི་སྟེ།ཤར་ལྷོར་སྒེག་མོ།ལྷོ་ནུབ་ཏུ་ཕྲེང་བ་མ། ནུབ་བྱང་དུ་གླུ་མ། བྱང་ཤར་དུ་གར་མའོ། །སྤྱན་མ་ལ་སོགས་625

པ་ཐམས་ཅད་ཀྱི་སངས་རྒྱས་ཐམས་ཅད་རྡོ་རྗེ་འཛིན་པའོ། །གཞན་སྔར་དང་འདྲའོ། །ལྷོའི་ལེ་ཚེའི་རེ་མིག་དགུའི་དབུས་སུ་རིན་འབྱུང་། དེའི་ལྷོ་ངོས་སུ་རྣམ་སྣང་། གཞན་ཤར་མ་དང་འདྲ་བ་བྲིའོ། །སྤྱན་མ་ལ་སོགས་རྣམས་ཀྱིས་གཡས་རིན་པོ་ཆེ་འཛིན་པ་ནི། ཁྱད་པར་རོ། །ནུབ་ཀྱི་ལེ་ཚེའི་ལེ་ཚེ་དགུ་པའི་དབུས་སུ་འོད་དཔག་མེད། དེའི་ནུབ་ཏུ་རྣམ་སྣང་། གཞན་ཤར་མ་དང་འདྲ་བ་ལ་ཁྱད་པར་སྤྱན་མ་སོགས་གཡས་པདྨའོ། །བྱང་གི་རེ་མིག་གི་ལེ་ཚེ་དགུའི་དབུས་སུ་དོན་གྲུབ། དེའི་བྱང་དུ་རྣམ་སྣང་། གཞན་ཤར་མ་དང་འདྲ་བ་ལ་ཁྱད་པར་སྤྱན་མ་སོགས་ཀྱིས་གཡས་སྣ་ཚོགས་རྡོ་རྗེའོ། །ཡང་ན་རིགས་ཆུང་གི་སྤྱན་མ་སོགས་ཕྱོགས་མདོག་ཏུ་བྱས་ཀྱང་རུང་ངོ་། །དེའི་ཕྱི་རུ་སྣམ་བུ་རིམ་པ་གཉིས་བྱས་པའི་ནང་མ་ལ་བསྐལ་བཟང་གི་སེམས་དཔའ་བཅུ་་་་་དྲུག་དགོད་དེ། བྱམས་པ་སེར་པོ། གཡས་ཀླུ་ཤིང་གི་མེ་ཏོག གཡོན་སྤྱི་བླུགས་འཛིན་པ། མཐོང་བ་དོན་ཡོད་སེར་པོ། གཡས་པ་པདྨའི་སྟེང་ན་སྤྱན་འབྲས་ཀྱིས་མཚན་པ་འཛིན་པ། ངན་སོང་ཀུན་འདྲེན་དཀར་པོ། ཕྱག་གཉིས་ཀྱིས་རྡོ་རྗེ་ལྕགས་ཀྱུ་འཛིན་པས་ངན་སོང་ནས་འདྲེན་པར་མཛད་པ། མྱ་ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་དཀར་པོ། ཕྱག་གཡས་ན་དབྱུག་པ་འཛིན་པ་སྟེ། བཞི་ཤར་གྱི་སྣམ་བུ་ལ་བྲིའོ། །སྤོས་ཀྱི་གླང་པོ་དཀར་ལྗང་། གཡས་ན་དྲིའི་དུང་ཆོས་བསྣམས་པ། དཔའ་བར་འགྲོ་བ་དཀར་པོ། ཕྱག་གཡས་ན་རལ་གྲི་འཕྱར་བ། ནམ་མཁའ་མཛོད་དཀར་སེར།ཕྱག་གཡས་ན་པདྨའི་སྟེང་ན་པོ་ཏི་འཛིན་པ་སྟེ། ཡེ་ཤེས་ཏོག་སྔོན་པོ། ཕྱག་626

གཡས་ན་ཡིད་བཞིན་གྱི་ནོར་བུའི་རྒྱལ་མཚན་འཛིན་པ་བཞི་ལྷོར། འོད་དཔག་མེད་དཀར་པོ། གཡས་བདུད་རྩིའི་བུམ་པ་བསྣམས་པ།ཟླ་འོད་དཀར་པོ། ཕྱག་གཡས་པདྨའི་སྟེང་ན་ཟླ་ཚེས་འཛིན་པ། བཟང་སྐྱོང་དཀར་དམར།ཕྱག་གཡས་རིན་ཆེན་འབར་བསྣམས་པ། དྲ་བ་ཅན་གྱི་འོད་དམར་པོ། ཕྱག་གཉིས་རྡོ་རྗེའི་དྲ་བ་སྟེ། གུར་འཛིན་པ་བཞི་ནུབ་ཏུ། རྡོ་རྗེ་སྙིང་པོ་དཀར་སྔོ།ཕྱག་གཡས་ཨུཏྤ་ལའི་སྟེང་ན་རྡོ་རྗེ་འཛིན་པ། བློ་གྲོས་མི་ཟད་པ་དཀར་པོ།ཕྱག་གཉིས་ནས་ཡེ་ཤེས་ཀྱི་བུམ་པ་འཛིན་པ། སྤོབས་པ་བརྩེགས་པ་དམར་པོ། ཕྱག་གཡས་པདྨའི་སྟེང་ན་རིན་པོ་ཆེའི་ཕུང་པོ་བསྣམས་པ། ཀུན་ཏུ་བཟང་པོ་སེར་པོ། ཕྱག་གཡས་ན་རིན་པོ་ཆེའི་སྙེ་མ་བསྣམས་པ་བཞི་བྱང་དུ་བྲིའོ། །དེའི་སྣམ་བུ་ཕྱི་མ་ལ་དཔེ་བྲལ་གྱི་སེམས་དཔའ་བཅུ་དྲུག་སྟེ། ཤར་དུ་ངན་སོང་སྦྱོང་བ་དང་། མུན་པ་སེལ་བ་དང་། སྡུག་བསྔལ་འཇོམས་བྱེད་དང་། སྲིད་མཚོ་སྒྲོལ་བ་སྟེ། བཞི་དཀར་པོ། གཡས་རྡོ་རྗེ། ལྷོར་རིན་ཆེན་མཛོད་དང་། དགེ་བའི་བློ་གྲོས་དང་།
 དོན་མཐུན་ཡིད་འོང་དང་། དྲན་སྟོབས་མཆོག་དང་བཞི་སེར་པོ། གཡས་རིན་པོ་ཆེ། ནུབ་ཏུ་དགེ་བའི་འབྱུང་གནས་དང་། ལེགས་པའི་ཏོག་དང་། སྲིད་མཚོ་སྒྲོལ་དང་། དགེ་བའི་འབྱུང་གནས་ཏེ། བཞི་དམར་པོ། གཡས་པདྨ།བྱང་དུ་བརྩོན་འགྲུས་བྱུམི་ལྡོག་པ་དང་། ཡོན་ཏན་མཛོད་དང་། ཐེ་ཚོམ་ཡིད་མྱུར་དང་། ང་རོ་སྙན་པ་དང་བཞི་ལྗང་ཁུ། གཡས་སྣ་ཚོགས་རྡོ་རྗེ་འཛིན་པ་སྟེ། དེ་ལྟར་སེམས་དཔའ་སོ་གཉིས་པོ་ཐམས་ཅད་པད་ཟླ་ལ་སེམས་སྐྱིལ་གྱིས་བཞུགས་པ། རིན་པོ་ཆེའི་627

རྒྱན་སྣ་ཚོགས་ཀྱིས་བརྒྱན་པ། ཕྱག་གཡོན་དམིགས་བསལ་མེད་པ་རྣམས་ཁུ་ཚུར་དཀུར་བརྟེན་པའོ། །སྒོ་བཞིར་ལྷ་མོ་བཞིའམ་ཁྲོ་མོ་བཞི་གང་རུང་ངོ་། །དབུས་ཀྱི་གཙོ་བོའི་མདུན་ཕྱོགས་སུ་རང་འདྲའི་ཡུམ་སྟེ། དེ་ལྟར་ན།ལྷ་བརྒྱ་རྩ་བརྒྱད་ཀྱི་བདག་ཉིད་རིགས་བསྡུས་པའི་དཀྱིལ་འཁོར་རོ། །དེ་ལྟར་གཙུག་ཏོར་དྲི་མེད་ཀྱི་གཟུངས་དངོས་ན་དཀྱིལ་འཁོར་གསལ་བར་མ་གསུངས་་་་་་་ཀྱང་སློབ་དཔོན་ལྷན་ཅིག་སྐྱེས་པའི་རོལ་པས་མཛད་པའི་འགྲེལ་པ་ལས་་་་་་བྱུང་བ་བཞིན་བཀོད་པའོ།།དེ་བཞིན་གཤེགས་པའི་རིགས་ཀྱི་བཀའ་ཉན་དུ་གཏོགས་པ་ལ་མི་་་་་་གཡོ་བའི་གཟུངས་ལས་བྱུང་བའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི་རྟ་བབས་དངོས་སུ་མ་གསུངས་ཀྱང་དོན་གྱིས་ཐོབ་པས་རྟ་བབས་དང་ལྡན་པ་དེའི་དབུས་སུ་པདྨ་འདབ་མ་བརྒྱད་པ་སྟེ། ཤར་དང་ཤར་ལྷོ་དཀར།ལྷོ་དང་ལྷོ་ནུབ་ལྗང་། ནུབ་དང་ནུབ་བྱང་དམར།བྱང་དང་བྱང་ཤར་འདབ་མ་སྔོ་བ་སྟེ། འདིས་ཕྱོགས་ཚོན་ཡང་གོ་བར་བྱ་ཞིང་། དབུས་ནི་སེར་པོའོ། །པདྨའི་ལྟེ་བར་ཚོགས་བདག་གླང་སྣའི་སྟེང་དུ་སྣ་ཚོགས་པདྨ་དང་ཉི་མ་ལ་མི་གཡོ་བ་ནག་པོ། གཡས་རལ་གྲི་འཕྱར་བ། གཡོན་སྦྲུལ་ཞགས་བསྣམས་པ།རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞགས་གཡས་བསྐུམ་པ། གཡོན་པུས་མོ་ཉི་མ་ལ་བཙུགས་པ།ཞལ་ནས་ཕུ་ཕུ་ཞེས་འདོན་པའོ།།པདྨའི་འདབ་མ་ལ་ཤར་དུ་བརྒྱ་བྱིན་དང་། ཉི་མ་ལ་རྡོ་རྗེ་མི་གཡོ་བ་དཀར་པོ། གཡོན་ན་ཀླུ་ནོར་རྒྱས་བསྣམས་པ། ལྷོར་ལྷ་ཆེན་པོ་དང་སྣ་ཚོགས་པད་ཉི་ལ་རིན་ཆེན་628

མི་གཡོ་བ་ལྗང་ཁུ།ནུབ་ཏུ་ཁྱབ་འཇུག་དང་སྣ་ཚོགས་པད་ཉི་ལ་པདྨ་མི་གཡོ་བ་དམར་པོ། གཡས་ན་ཀླུ་ཆུ་ལྷ། བྱང་དུ་ཐགས་བཟང་རིས་དང་སྣ་ཚོགས་པད་ཉི་ལ་ལས་ཀྱི་མི་གཡོ་བ་ལྗང་ཁུ།གཡོན་ན་ཀླུ་རིགས་ལྡན་བསྣམས་པ་སྟེ།དམིགས་བསལ་མ་སྨོས་པ་རྣམས་དབུས་ཀྱི་གཙོ་བོ་དང་འདྲའོ། །ཤར་ལྷོར་ཚངས་པ་དང་སྣ་ཚོགས་པད་ཉི་ལ་ཁམས་གསུམ་རྣམ་རྒྱལ་དཀར་པོ། ཕྱག་བཞིའི་གཡས་དང་པོ་ཏྲི་ཤུ་ལ། འོག་མ་རྡོ་རྗེ། གཡོན་དང་པོ་ན་ཀླུ་མཐའ་ཡས་ཀྱི་བུ། འོག་མ་ན་ཐོད་པ་བསྣམས་པ། ལྷོ་ནུབ་ཏུ་གཞོན་ནུ་སྨིན་དྲུག་དང་སྣ་ཚོགས་པད་ཉི་ལ་གཤིན་རྗེ་གཤེད་བེེཌཱུ་བྱའི་མདོག་སྟེ།ལྗང་ཁུ།ཕྱག་བཞིའི་གཡས་གཉིས་ན་རྡོ་རྗེ་དབྱུག་པ་དང་ཐོ་བ། གཡོན་གཉིས་ན་ཀླུ་དགའ་བོ་དང་ཕུར་བུ་བསྣམས་པ། ནུབ་བྱང་དུ་དགའ་བྱེད་དང་སྣ་ཚོགས་པད་ཉིའི་སྟེང་དུ་རྟ་མགྲིན་དམར་པོ། གཡས་དང་པོ་ན་ཁ་ཊྭཱཾ་དང་། གཡོན་དང་པོ་ན་པད་ཆེན། ཕྱག་འོག་མ་གཉིས་ལྕགས་སྒྲོག་བསྣམས་པ། བྱང་ཤར་དུ་ཀུན་དུ་རྒྱལ་བ་དང་སྣ་ཚོགས་པད་ཉིའི་སྟེང་དུ་བདུད་རྩི་྅ཁྱིལ་བ་སྔོན་པོ། གཡས་དང་པོ་བེ་ཅོན། གཡོན་དང་པོ་ཀླུ་སྟོབས་ཀྱི་རྒྱུ་བསྣམས་པ། ཐ་མ་གཉིས་སྡིགས་མཛུབ་ཐུགས་ཀུར་བསྣོལ་བ་སྟེ། བཞི་པོ་དེ་རྣམས་ཞབས་གཡས་བརྐྱང་གཡོན་བརྐྱང་རིན་པོ་ཆེ་དང་སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན་དུ་དོན་གྱིས་ཐོབ་པོ།།ཤར་ལྷོར་གྲུ་ཆད་ལ་ལྷ་མོ་བདུག་སྤོས་མ་མཐིང་ཁ་བདུག་སྤོས་འཛིན་པ། ལྷོ་ནུབ་ཏུ་མེ་ཏོག་མ་དཀར་མོ་མེ་ཏོག་འཛིན་པ། ནུབ་བྱང་དུ་མར་མེ་མ་དམར་མོ་མར་མེ་བསྣམས་པ།629

བྱང་ཤར་དུ་དྲི་ཆབ་མ་ལྗང་ཁུ་དྲིའི་དུང་ཆོས་འཛིན་པ་སྟེ། བཞི་པོ་ལང་ཚོ་དར་ལ་བབས་པ། ཞི་ཞིང་མཛེས་པའི་གཟུགས་ཅན། པད་ཟླ་ལ་སེམས་སྐྱིལ་གྱིས་བཞུགས་པའོ།།ཤར་སྒོར་སྟག་གདོང་ཅན་དཀར་མོ་ལྕགས་ཀྱུ་འཛིན་པ།ལྷོ་སྒོར་སེར་མོ་ཞགས་པ་འཛིན་པ། ནུབ་སྒོར་དམར་མོ་ལྕགས་སྒྲོག་འཛིན་པ། བྱང་སྒོར་ལྗང་ཁུ་དྲིལ་བུ་འཛིན་པ། དེ་རྣམས་ཞི་མ་ཁྲོའི་རྣམ་པ། པད་ཟླ་ལ་སེམས་སྐྱིལ་དུ་དོན་གྱིས་ཐོབ་བོ། །འདིའི་བརྟེན་པའི་གཟུངས་ལ་ཐེ་ཚོམ་གྱི་གཞི་བག་རེ་སྣང་ཡང་། རྒྱུད་ཡང་དག་ཏུ་གྲགས་འདུག་པས་རྒྱུད་བཞིན་བཀོད་དོ།།དེ་བཞིན་གཤེགས་པའི་རིགས་སུ་གཏོགས་པའི་འཇིག་རྟེན་པའི་་་་་་་་དཀྱིལ་འཁོར་ལ་གཟའ་ཡུམ་ལ་བརྟེན་པའི་གཟའི་དཀྱིལ་འཁོརནི། ཕྱི་གྲུ་བཞི་སྒོ་བཞི་པ་སྟེ། རྟ་བབས་དང་འདོད་ཡོན་སྣམ་བུ་སོགས་བྱས་ཀྱང་ཆོགའོན་ཏེ་མ་བྱས་ཀྱང་ཆོག་གསུངས་ངོ་། །ཕྱོགས་ཚོན་ཤར་དཀར། ལྷོ་སེར།ནུབ་དམར། བྱང་ལྗང་བའི་དབུས་སུ་པདྨ་འདབ་མ་བརྒྱད་པ། དེའི་ལྟེ་བར་པད་ཟླའི་སྟེང་དུ་གཟའ་རྣམས་ཀྱི་ཡུམ་སྟོན་ཟླ་ལྟར་དཀར་བ། ཞལ་གསུམ་ཕྱག་དྲུག་མ། ཞལ་དང་པོ་དཀར་བ། གཡས་ནག་པ། གཡོན་དམར་བ། ཞལ་རེ་རེའང་སྤྱན་གསུམ་གསུམ་དང་ལྡན་པ། ཕྱག་དང་པོ་གཉིས་ཆོས་འཆད།གཡས་གཉིས་པ་ན་རྡོ་རྗེ། གསུམ་པ་ན་མདའ། གཡོན་གཉིས་པ་ན་པདྨ།གསུམ་པ་ན་གཞུ་བསྣམས་པ། རིན་པོ་ཆེ་སྣ་ཚོགས་པས་བརྒྱན་པ། དར་སྣ་ཚོགས་ཀྱི་ན་བཟའ་གསོལ་བ། སྐྱིལ་མོ་ཀྲུང་གིས་བཞུགས་པ་བྲིའོ། །དེའི་630

མདུན་དུ་རྟ་བདུན་གྱིས་དྲངས་པའི་ཤིང་རྟ་ལ་ཉི་མ་དམར་པོ། ཞི་བའི་བཞིན་ཅན། ཤིན་ཏུ་མཛེས་པ། ལོ་སུམ་ཅུ་ལོན་པ། ཕྱག་གཉིས་གཟའ་ཡུམ་ལ་ཐལ་མོ་སྦྱར་ནས་པདྨའི་སྡོང་བུ་འཛིན་པ། ཉི་མའི་དཀྱིལ་འཁོར་གྱི་དབུས་ན་བཞུགས་པའོ། །ཤར་དུ་ངང་པས་དྲངས་པའི་ཤིང་རྟའི་སྟེང་ན་ཟླ་བའི་དཀྱིལ་འཁོར་གྱི་དབུས་ན་ཟླ་བ་དཀར་པོ། ཆགས་ཉམས་ཅན་མཛེས་པ།ལོ་བཅུ་དྲུག་ལོན་པའི་ཆ་བྱད་ཅན། ཕྱག་གཉིས་ཀུ་མུ་ཏའི་སྡོང་བུ་བསྣམས་པ། མེར་ར་སྐྱེས་ཀྱི་སྟེང་དུ་མིག་དམར་དམར་པོ། མིག་དམར་ཞིང་མི་འཛུམ་པ་ལུས་ཐུང་བ། ལོ་ཉི་ཤུ་རྩ་གཉིས་ལོན་པའི་ཆ་བྱད་ཅན། གཡས་གྲི་གུགགཡོན་མི་མགོ་རློན་པ་འཛིན་པའོ། །ལྷོར་པདྨ་ལྷག་པ་ལྗང་ཁུ་ཞི་བ། གཞོན་ཤ་ཅན་མཛེས་པ་ལོ་སུམ་ཅུ་སོ་བཞི་ལོན་པའི་ཆ་བྱད་ཅན།དར་སྣ་ཚོགས་ཀྱི་ན་བཟའ་ཅན། ཕྱག་གཉིས་མདའ་གཞུ་འཛིན་པ། སྲིན་པོར་གླང་པོ་ཆེའི་སྟེང་དུ་ཕུར་བུ་སེར་པོ། ཞི་བ་ལོ་བཅུ་དྲུག་ལོན་པའི་ཆ་བྱད་ཅན། ཕྱག་གཉིས་ཕྲེང་བ་དང་སྤྱི་བླུགས་འཛིན་པ། ནུབ་ཏུ་པདྨའི་སྟེང་དུ་པ་སངས་་དཀར་པོ། ཤ་རྒྱས་པ་བཞད་ཅིང་འཛུམ་པ།ལོ་ལྔ་བཅུ་ལོན་པའི་ཆ་བྱད་ཅན།ཕྱག་གཉིས་ཕྲེང་བ་དང་སྤྱི་བླུགས་འཛིན་པ། རླུང་དུ་སྦྲུལ་གྱི་སྟེང་དུ་སྤེན་པ་ནག་པོ། སྤ་སེར་བ་རྐང་པ་འཐེང་བ། ཁྱི་ལྤགས་ཀྱི་སྨད་གཡོགས་ཅན། ལོ་ལྔ་བཅུ་ལོན་པའི་ཆ་བྱད་ཅན། ཕྱག་གཉིས་ཕྲེང་བ་དང་དབྱུག་གུ་འཛིན་པ།བྱང་དུ་སྒྲ་གཅན་དམར་ནག ཉེ་བ་མན་ཆད་སྦྲུལ་དུ་ཡོད་པ། ཕྱག་གཉིས་ཉི་ཟླ་འཛིན་པའོ། །དྲག་པོར་བྲག་གི་སྟེང་ན་མཇུག་རིང་དུད་ཁ། རིད་ཅིང་631

འཇིགས་མ། སྐྲ་ཁམ་པ་གྱེན་དུ་བརྫེས་པ། ཕྱག་གཉིས་སྦྲུལ་ཞགས་དང་རལ་གྲི་འཛིན་པའོ། །ཤར་སྒོར་ཐུབ་པ། ལྷོ་སྒོར་ཕྱག་རྡོར། ནུབ་སྒོར་འཇིག་རྟེན་དབང་ཕྱུག བྱང་སྒོར་འཇམ་དབྱངས། དེ་དག་གི་ཕྱི་རུ་རྒྱལ་ཆེན་བཞི། ཕྱིའི་གྲར་བྱང་ཤར་དུ་གཟའ་རྣམས། ཤར་ལྷོར་ཁྱིམ། ལྷོ་ནུབ་ཏུ་གནོད་པ། ནུབ་བྱང་དུ་རྒྱུ་སྐར་རྣམས་དགོད་དོ། །འདི་ནི་མཁན་པོ་བོ་རྙི་ས་ཏྭའི་མན་ངག་ཆོས་རྗེ་ས་སྐྱ་པའི་གསུངས་ལས་བྱུང་བ་བཞིན་བཀོད་པའོ།།ཚོགས་བདག་གི་གཟུངས་ལས་བྱུང་བའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི་པ་སྟེ། རྟ་བབས་ཡོད་མེད་ཀྱི་དམིགས་བསལ་མ་གསུངས་ཏེ། མེད་ཀྱང་ཆོག་གོ །དེའི་ནང་དུ་ལྷ་སྣམ་ཆ་ཆེན་གཅིག་བཞག་པའི་དབུས་སུ་ཐིག་བཞི་བཏབ་པས་ལེ་ཚེ་དགུ། མཐའ་རྡོ་རྗེའི་གདུང་སྐུམ་གྱིས་བསྐོར་བའི་དབུས་སུ་པདྨ་འདབ་བརྒྱད་ཀྱི་ལྟེ་བར་སྒྲུབ་བྱའི་སྟེང་དུ་བྱི་བ་དང་ཟླ་བའི་གདན་ལ་ཚོགས་བདག་དཀར་པོ་གླང་པོ་ཆེའི་གདོང་པ་ཅན།མཆེ་བ་གྲ་གཅིག་ཆག་པ། ཕྱག་གཡས་ལ་ཕུག་དང་། གཡོན་རིན་པོ་ཆེའི་ནོར་བུ་བསྣམས་པ། གསུས་པ་ཆེ་བ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ།ཟླ་བ་ཚེས་པས་དབུ་ལ་བརྒྱན་པ། འོད་ཟེར་དུ་མ་འཕྲོ་བ། དེའི་གཡོན་དུ་ཡུམ་ཕག་གདོང་མ་ཞེས་བྱ་བ། གཡས་དགྲ་སྟ། གཡོན་ཐོད་པ་ཁྲག་གིས་གང་བ་གཙོ་བོ་ལ་སྟོབ་པའོ། །ཤར་གྱི་ལེ་ཚེ་སེར་པོ་ལ་ཁམས་གསུམ་གྱི་བདག་པོ་སེར་པོ། ལ་ཕུག་དང་གྲི་འཛིན་པའོ། །ལྷོའི་ལེ་ཚེ་སྔོན་པོ་ལ་གནོད་སྦྱིན་ཆེན་པོ་རྡོ་རྗེ་མཆུ་ནག་པོ། མ་ཧཱ་དེ་བའི་གདོང་པ་ཅན། དབྱུག་ཐོ་དང་ཐོ་བ་632

འཛིན་པའོ། །ནུབ་ཀྱི་ལེ་ཚེ་དམར་པོ་ལ་གནོད་སྦྱིན་གྱི་བདག་པོ་སྤྲིན་གྱི་བདག་ཅེས་བྱ་བ་དམར་པོ།ཕྱག་གཉིས་ཆུས་གང་བའི་སྤྲིན་ཕུང་དང་ཞགས་་པ་འཛིན་པ། བྱང་གི་ལེ་ཚེ་ལྗང་ཁུ་ལ་གནོད་སྦྱིན་གྱི་བདག་པོ་ནོར་གནས་ཤེས་བྱ་བ་ལྗང་ཁུ།ཕྱག་གཉིས་དབྱུག་ཐོ་དང་རིན་པོ་ཆེའི་ཁ་ཊྭཱཾ་ག་འཛིན་པ།བྱང་ཤར་གྱི་ལེ་ཚེ་དཀར་པོ་ལ་བགེགས་ཀྱི་རྒྱལ་པོ་བི་ནཱ་ཡ་ནག་པོ། མདུང་རྩེ་གསུམ་དང་ཕུབ་ཐོགས་པ། ཤར་ལྷོའི་ལེ་ཚེ་དམར་པོ་ལ་ཡི་དྭགས་ཀྱི་རྒྱལ་པོ་དྲག་པོ་ཞེས་བྱ་བ་ནག་པོ།གཡས་དགྲ་སྟ།གཡོན་ཐོད་པ་བམ་རིལ་ཐོགས་པ། སྟོ་ནུབ་ཀྱི་ལེ་ཚེ་ནག་པོ་ལ་སྤྲིན་གྱི་སྒྲོལ་མ་ཞེས་བྱ་བ་དམར་ནག་སྤྲིན་ཕུང་དང་གློག་གི་འོད་དང་བཅས་པ་ཐོགས་པའོ།།བྱང་ནུབ་ཀྱི་ལེ་ཚེ་ནག་པོ་ལ་བགེགས་ཀྱི་རྒྱལ་པོ་སྣ་ཡོན་ཞེས་བྱ་བ་གླང་པོ་ཆེའི་སྣ་ཅན་དཀར་པོ། རྩེ་གསུམ་དང་ཐོད་པ་སྐམ་པོའི་ནང་དུ་ལ་ཕུག་དང་ཤས་གང་བ་ཐོགས་པའོ།།ལྷ་སྣམ་ལ་ཀླུའི་རྒྱལ་པོ་ཆེན་པོ་བརྒྱད་དེ། ཤར་དུ་ཨ་བ་ལ་དང་ཝ་རུ་ཎ། ལྷོ་རུ་དུང་སྐྱོང་དང་འཇོག་པོ། ནུབ་ཏུ་རིགས་ལྡན་དང་མཐའ་ཡས། བྱང་དུ་པདྨ་དང་པདྨ་ཆེན་པོའོ། །ཤར་སྒོར་ཡུལ་འཁོར་སྲུང་དཀར་པོ། ལྷོ་སྒོར་འཕགས་སྐྱེས་པོ་སྔོན་པོ།ནུབ་སྒོར་མིག་མི་བཟང་དམར་པོ། བྱང་སྒོར་རྣམ་སྲས་ལྗང་ཁུ། དེ་བཞི་ཕྱག་ན་རིན་པོ་ཆེ་དང་རལ་གྲི་བསྣམས་པའོ། །ཚོགས་བདག་གི་དཀྱིལ་འཁོར་རོ།།གཉིས་པ་གསུང་གི་རིགས་ཀྱི་དཀྱིལ་འཁོར་ལ། རྩ་བའི་རྒྱུད་པདྨ་དྲ་བ་ལས། རྒྱས་པར་གྲུ་བཞི་སྒོ་བཞི་པ། །ཡང་ན་སྒོ་གཅིག་པར་ཡང་འགྱུར། །633

དཀྱིལ་འཁོར་ཆ་རིམ་གསུམ་པའམ། །ཡང་ན་གཉིས་སམ་གསུམ་ཡང་རུང་། །ཞེས་པས་དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་དང་ལྡན་པའི་སྒོ་སུམ་སྦྲག་གི་ནང་མ་ལ་རྩིག་པ་ལྔ་དང་ལྡན་པའི་ནང་གི་ཕྱེད་ཀྱི་ཚད་ཀྱི་ཐིག་བཞི་བཏབ་པས་ལེ་ཚེ་དགུ། མཐའ་རྡོ་རྗེའི་གདུང་ཟླུམ་གྱིས་བསྐོར་བའི་ལེ་ཚེའི་དབུས་སུ། ཡང་ཐིག་བཞི་བཏབ་པས་ལེ་ཚེ་དགུ མཐའ་རྡོ་རྗེའི་གདུང་སྐུམ་གྱིས་བསྐོར་བའི་ལེ་ཚེ་དབུས་མ་ལ། སྣ་ཚོགས་པདྨ་དང་ཟླ་པའི་གདན་ལ་འཕགས་པ་སྤྱན་རས་གཟིགས་དབང་ཕྱུག་ཞལ་བཅུ་གཅིག་པ། མདུན་གྱི་ཞལ་གསུམ་མཛེས་ཤིང་མཚན་བཟང་པོ་ཅན་ཏེ། རྩ་ཞལ་དཀར་པོ་བྱམས་པའི་ཉམས།དེའི་གཡས་སེར་སྙིང་རྗེའི་ཉམས། གཡོན་དམར་སྐྱ་དགའ་བའི་ཉམས་དང་ལྡན་པའོ།།གཡོན་གྱི་ཞལ་གསུམ་ཁྲོ་བོའི་ཞལ་སྒེག་པ་དང་ལྡན་པ་སྟེ།དམར་པོ་དང་།དམར་སེར་དང་།ལེབ་རྒན་ཏེ།དམར་སྐྱའོ། །གཡས་ཀྱི་ཞལ་གསུམ་གཏུམ་པའི་ཞལ་གསུམ་སྟེ། སྔོན་པོ་དང་། སེར་པོ་དང་། ལྗང་ཁུའོ། །རྒྱབ་ཏུ་ཁྲོས་པའི་ཞལ་དམར་པོ།རྟ་སྐད་རབ་ཏུ་འཚེར་བ་སྟེ། ཁྲོ་ཞལ་རྣམས་མཆེ་བ་གཙིགས་ཤིང་མིག་གསུམ་དང་ལྡན་པ། དབུ་སྤ་སེར་པོ་གྱེན་དུ་ཐོར་ཚུགས་བཅིངས་པ། ཞི་ཞལ་རྣམས་ཐོར་ཚུགས་ནག་པོ་རལ་པ་ནག་པོའི་ཐོར་ཚུགས་ཅན། དེ་ལྟར་ཞལ་བཅུ་ཁོར་ཡུག་ཏུ་ཡོད་པའི་སྟེང་དུ་སངས་རྒྱས་ཀྱི་ཞལ་དམར་པོ་འཛུམ་པའི་ཞལ་ལོ། །འཁོར་ཞལ་བཅུའི་སྟེང་དུ་ཕྱོགས་བཅུའི་སངས་རྒྱས་རེ་རེས་བརྒྱན་ཅིང་། རིན་པོ་ཆེའི་དབུ་རྒྱན་དང་། མགུལ་རྒྱན་དང་། དཔུང་རྒྱན་དང་། གདུ་བུ་དང་། སེ་མོ་དོ་དང་། དོ་ཤལ་དང་། སྐ་634

རགས་དང་། རྐང་གདུབ་དང་། དར་སྣ་ཚོགས་ཀྱི་ན་བཟས་བརྒྱན་པ། ཕྱག་གཡས་དང་པོ་བགྲང་ཕྲེང་། གཉིས་པ་མི་འཇིགས་པ་སྦྱིན་པ། གཡོན་དང་པོ་པདྨ་དམར་པོ། གཉིས་པ་རིལ་བ་སྤྱི་བླུགས་ཐོགས་པའོ། །བསྡུས་ན། དེས་ཆོག་ལ། རྒྱས་པར་ན། ཕྱག་བརྒྱ་སྟོང་སྙེད་ཚང་བའམ། །བརྒྱ་རྩ་བརྒྱད་དང་བཞི་བཅུ་དྲུག །ཉི་ཤུ་གཉིས་སམ་བཅུ་གཉིས་དྲུག །བཞི་འམ་གཉིས་སོགས་མོས་པས་འབྱུང་། །ཞེས་པ་ལྟར་རོ། །དེའི་ཤར་དུ་གསང་འཛིན་མོ། ལྷོ་རུ་འཛིན་པ་མོ། ནུབ་ཏུ་སྔགས་སྲུང་མོ།བྱང་དུ་གྲུབ་སྲུང་མ་བཞི་ཕྱོགས་མདོག་གོ །ཤར་གྱི་ལེ་ཚེའི་དབུས་སུ་རྡོ་རྗེའི་དབང་ཕྱུག དེའི་ཤར་དུ་ཐོགས་མེད་ཡིད། ལྷོ་རུ་གྲུབ་པའི་དབང་ཕྱུག །ནུབ་ཏུ་རྡོ་རྗེའི་ཕྱག་རྒྱ་ཅན། བྱང་དུ་གཏེར་སྒྲོམ་ཅན་རྣམས་ཕྱོགས་མདོག་གོ །ལྷོའི་ལེ་ཚེའི་དབུས་སུ་རིན་ཆེན་དབང་ཕྱུག་སེར་པོ། དེའི་ཤར་དུ་གྲུབ་ཆེན་དབང་ཕྱུག ལྷོར་ཕག་ཞལ་ཅན།ནུབ་ཏུ་གྲུབ་པའི་རྣལ་འབྱོར་དབང་ཕྱུགབྱང་དུ་གྲུབ་འཛིན་དབང་ཕྱུག་གོ །ནུབ་ཀྱི་ལེ་ཚེའི་དབུས་སུ་པདྨའི་དབང་ཕྱུག། དེའི་ཤར་དུ་སྐྱེས་བུ་སེངྒེའི་ཞལ། ལྷོར་པདྨའི་ཕྱག ནུབ་ཏུ་སྦྲུལ་ནག་ཕྱག བྱང་དུ་རྩེ་ཕྲན་རྒྱ་འཛིན་རྣམས་སོ། །བྱང་གི་ལེ་ཚེའི་དབུས་སུ་དམ་ཚིག་དབང་ཕྱུག དེའི་ཤར་དུ་འཁོར་ལོ་འཆང་། ལྷོ་རུ་སྟག་ལྤགས་འཆང་། ནུབ་ཏུ་ཀུན་གྲུབ་དབང་ཕྱུགབྱང་དུ་སྒྲ་དུང་འཕེལ་རྣམས་སོ།།ཤར་གྱི་རེ་མིག་ལ་ཐིག་བཞི་བཏབ་པས་ལེ་ཚེ་དགུ་བྱས་པའི་དབུས་སུ་སེངྒེའི་ཁྲིའི་སྟེང་དུ་རྣམ་སྣང་དཀར་པོ། དེའི་ཤར་དུ་སྤྱན་མ། ལྷོར་མཱ་མ་ཀཱི། ནུབ་ཏུ་གོས་དཀར་མོ། བྱང་དུ་སྒྲོལ་མ་བཞི་635

ཕྱོགས་མདོག་གོ །དེའི་ཤར་གྱི་ལེ་ཚེའི་དབུས་སུ་སེངྒེའི་ཁྲི་ལ་སེངྒེ་སྒྲ་རྒྱལ་པོ་རོལ་བའི་སྟབས་ཚུལ་ཅན་དཀར་པོ།ཕྱག་ན་རྩེ་གསུམ་དང་སྦྲུལ་ཞགས་དང་མི་འཇིགས་པ་སྦྱིན་པ་དང་སྡོང་བུ་དང་བཅས་པའི་པདྨ་དང་རལ་གྲི་འབར་བ་དང་དཔའ་བོའི་ལྕགས་ཀྱུ་བསྣམས་པ། ཐོད་པ་མདུན་ན་བསྣམས་པ།དེའི་ཕྱོགས་བཞིར་ལྷ་མོ་གཏུམ་མོ་དང་། དྲག་པོ་མ་དང་། འོད་ལྡན་མ་དང་།ཀླུའི་དབང་ཕྱུག་མ་བཞི་པད་ཟླ་ལ་སེམས་སྐྱིལ་གྱིས་བཞུགས་པ་ཕྱོགས་་་་་་་་་མདོག་གོ །ལྷོའི་ལེ་ཚེའི་དབུས་སུ་རྟའི་ཁྲི་ལ་ཡིད་བཞིན་ནོར་བུ་ཞལ་གསུམ་ཕྱག་དྲུག་པ། འཁོར་ལོ་དང་། རྡོ་རྗེ་དང་པདྨ་གཡས་ན། གཡོན་རིན་པོ་ཆེ་དང་སྐྱབས་སྦྱིན་དང་མཆོག་སྦྱིན། དེའི་ཕྱོགས་བཞིར་མཛེས་ཤིང་སྒེག་པའི་ལྷ་མོ་ཡིད་མྱུར་མ། རིན་ཆེན་བཟང་མོ། པད་རྒྱལ་མོ། རྟ་རྣ་མོ་བཞིའོ། །ནུབ་ཀྱི་ལེ་ཚེའི་དབུས་སུ་རྨ་བྱའི་ཁྲི་ལ་པདྨོ་འབྱུང་གནས་ཞལ་གཅིག་ཕྱག་གཉིས་པ་པདྨ་དང་སྐྱབས་སྦྱིན། གཡོན་ལྕགས་ཀྱུ་དང་རིལ་བ་སྤྱི་བླུགས་འཆང་བ།དེའི་ཕྱོགས་བཞིར་ལྷ་མོ་སྒེག་མོ་དང་། ཕྲེང་བ་མ་དང་། གླུ་མ་དང་། གར་མ་རྣམས། བྱང་གི་ལེ་ཚེའི་དབུས་སུ་ནམ་མཁའ་ལྡིང་གི་ཁྲི་ལ་མི་བསྐྱོད་པ་ཞལ་གཅིག་པ། ཕྱག་དྲུག་གི་གཡས་ན་རལ་གྲི་དང་པདྨ་དང་མདའ། གཡོན་ན་སྐྱབས་སྦྱིན་དང་བུམ་པ་གང་བ་དང་གཞུ་བསྣམས་པ། དེའི་ཕྱོགས་བཞིར་ལྷ་མོ་བཟང་སྦྱིན་མ། རྣམ་སྦྱང་མ། ས་སྲུང་མ། རབ་བརྟན་མ་བཞིའོ།།སྤྱན་རས་གཟིགས་རྣམ་སྣང་གཙོ་བོའི་དཀྱིལ་འཁོར་རོ། །ལྷོའི་ལེ་ཚེ་དབུས་སུ་ཐིག་བཞི་བཏབ་པས་ལེ་ཚེ་དགུ་བྱས་པའི་དབུས་མ་ལ་འཇིག་རྟེན་དབང་ཕྱུག་གི་636 ་

དཀྱིལ་འཁོར་ཤཱཀ་ཐུབ་གཙོ་བོ་ལ་ཕྱོགས་བཞིར། ལྕགས་ཀྱུ་ཞགས་པ་ལྕགས་སྒྲོག་དྲིལ་བུ། འདིར་ཕྱོགས་གཞན་གྱི་རྣམས་གསལ་བར་མ་གསུངས་ཀྱང་འོག་གཙོ་བོ་འཕོ་བའི་སྐབས་ནས་གཙོ་བོ་ལྔ་རུ་བཤད་པས། ཤར་དུ་གླང་པོ་ཆེའི་ཁྲི་ལ་མི་བསྐྱོད་པ། དེའི་ཕྱོགས་བཞིར་ལྷ་མོ་བཞི། ལྷོ་རུ་རྟའི་ཁྲི་ལ་རིན་འབྱུང་། དེའི་ཕྱོགས་བཞིར་ལྷ་མོ་བཞི། ནུབ་ཏུ་རྨ་བྱའི་ཁྲི་ལ་འོད་དཔག་མེད།དེའི་ཕྱོགས་བཞིར་ལྷ་མོ་བཞི། བྱང་དུ་ནམ་མཁའ་སྡིང་གི་ཁྲི་ལ་དོན་ཡོད་གྲུབ་པ།དེའི་ཕྱོགས་བཞིར་ལྷ་མོ་བཞིའོ། །འདི་རྣམས་གསལ་བར་མ་བྱུང་ཡང་། གོང་གླེང་གཞིའི་སྐབས་ནས་གསུངས་པའི་ལྷ་མོ་བཅུ་དྲུག་པོ་ཡིན་ནམ་སྙམ། གཙོ་བོ་ཕོ་ལ་ལྷ་མོས་བསྐོར་བའི་རིགས་པས་ལྷ་མོར་ཐོབ་ཅིང་།དེའི་རིགས་པས་ལྕགས་ཀྱུ་ལ་སོགས་པའང་ལྷ་མོར་ཐོབ་བོ།།ནུབ་ཀྱི་ལེ་ཚེ་ལ་ཐིག་བཞི་བཏབ་པས་ལེ་ཚེ་དགུ་བྱས་པའི་དབུས་མའི་དབུས་སུ་རྡོ་རྗེ་་་་་་་་་་་དབྱིངས་ཀྱི་དབང་ཕྱུག་མ་དཀར་མོ།དེའི་ཤར་དུ་བྱང་ཆུབ་སེམས་དཔའ་རྡོ་རྗེ་རྟོགས་པ། ལྷོ་རུ་དཔལ་འབྱུང་རིན་ཆེན། ནུབ་ཏུ་རྡོ་རྗེ་འོད་དཔག་མེད་པདྨ། བྱང་དུ་རྡོ་རྗེ་དོན་གྲུབ་རྒྱ་གྲམ། ཤར་དུ་ལྷ་མོ་སྤྱན་མ། དེའི་ཤར་དུ་རྡོ་རྗེ་སེམས་དཔའ། ལྷོ་རུ་རྡོ་རྗེ་རྒྱལ་པོ། ནུབ་ཏུ་རྡོ་རྗེ་ཆགས་པ། བྱང་དུ་རྡོ་རྗེ་ལེགས་པའོ། །ལྷོར་ལྷ་མོ་མཱ་མ་ཀཱི། དེའི་ཤར་དུ་རྡོ་རྗེ་རིན་ཆེན། ལྷོ་རུ་རྡོ་རྗེ་ཉི་མ། ནུབ་ཏུ་རྡོ་རྗེ་རྒྱལ་མཚན། བྱང་དུ་རྡོ་རྗེ་བཞད་པའོ། །ནུབ་ཏུ་ལྷ་མོ་ན་བཟའ་དཀར་མོ། དེའི་ཤར་དུ་རྡོ་རྗེ་ཆོས། ལྷོར་རྡོ་རྗེ་རྣོན་པོ། ནུབ་ཏུ་རྡོ་རྗེ་རྒྱུ། བྱང་དུ་རྡོ་རྗེ་སྨྲ་བའོ། །བྱང་དུ་ལྷ་མོ་སྒྲོལ་མ།
 དེའི་ཤར་དུ་རྡོ་རྗེ་ལས།་637

ལྷོར་རྡོ་རྗེ་བསྲུང་བ། ནུབ་ཏུ་རྡོ་རྗེ་གནོད་སྦྱིན། བྱང་དུ་རྡོ་རྗེ་ཁུ་ཚུར། གཙོ་མོ་ལྔ་ལ་འཁོར་བྱང་ཆུབ་སེམས་དཔས་བསྐོར་བ་རིག་མའི་དཀྱིལ་འཁོར་རོ། །དེ་ཡན་ཆད་ཀྱི་འཁོར་གྱི་བྱང་ཆུབ་སེམས་དཔའ་རྣམས་ཞལ་གཅིག་པ་ཕྱག་བཞི་པ་གཡས་ཀྱི་དང་པོར་རང་གི་རྟགས། གཉིས་པ་ཐམས་ཅད་སྐྱབས་སྦྱིན། གཡོན་གྱི་དང་པོ་པདྨ་ཕྱོགས་ཀྱི་ཁ་དོག་ལྡན་པ། གཉིས་པས་ཕྱོགས་ཀྱི་མདོག་དང་ལྡན་པའི་བགྲང་ཕྲེང་འཛིན་པའོ། །འདི་ཡན་ཆད་ཀྱི་་འཁོར་གྱི་ལྷ་མོ་དམིགས་བསལ་མེད་པ་ཐམས་ཅད་ཞལ་གཅིག་པ་ཕྱག་བཞིའི་གཡོན་པའི་ཐ་མ་བུམ་པ་འཆང་བ། གཡས་དང་པོ་རང་རང་གི་རྟགས། གཉིས་པ་ཐམས་ཅད་སྐྱབས་སྦྱིན། གཡོན་དང་པོ་པདྨ་ཕྱོགས་ཀྱི་ཁ་དོག་དང་ལྡན་པའོ། །ཐམས་ཅད་ཀྱང་ཕྱོགས་མདོག་གོ །བྱང་གི་ལེ་ཚེ་ལ་འཁོར་ལོ་རྩིབས་དྲུག་པ། ལྟེ་བ་མུ་ཁྱུད་དང་བཅས་པའི་ལྟེ་བར་རྡོ་རྗེ་རྒྱུ་མཛད་སྔོན་པོ།གཡས་འོག་མ་བེ་ཅོན།དེའི་ཤར་དུ་སྔོ་བསངས་ཆེན་མོ། གཡས་སུ་རྡོ་རྗེ་དྲག་མོ། གཡོན་དུ་རྡོ་རྗེ་མཐུ་ཆེན་མོ། རྒྱབ་ཏུ་རྡོ་རྗེ་བརྗེད་བྱེད་མ།ཤར་གྱི་འཁོར་ལོའི་རྩིབས་ལ་ཁྲོ་བོ་གཤིན་རྗེ་གཤེད་ནག་པོ། གཡས་འོག་མ་ཁ་ཊྭཱཾ་ག དེའི་མདུན་དུ་རྡོ་རྗེ་དབང་ཞལ་མ། གཡས་སུ་རྡོ་རྗེ་ཁྱབ་འཇུག་མ། རྒྱབ་ཏུ་རྡོ་རྗེ་གཞོན་ནུ་མ། གཡོན་དུ་རྡོ་རྗེ་སྐུལ་བྱེད་མའོ། །འཁོར་ལོའི་རྩིབས་གཉིས་པ་ལ་ཁྲོ་བོ་གཞན་གྱིས་མི་ཐུབ་པ་སེར་པོ། གཡས་འོག་མ་ན་ཐོ་བ་འཛིན་པ། དེའི་མདུན་དུ་རྡོ་རྗེ་གནག་བྱེད་མོ། གཡས་སུ་རྡོ་རྗེ་མེ་ཆེན་མོ། རྒྱབ་ཏུ་རྡོ་རྗེ་ཟླ་བ་མོ། གཡོན་དུ་རྡོ་རྗེ་རྣོན་པོ་མའོ། །རྩིབས་གསུམ་པ་ལ་རྡོ་རྗེ་གཙུག་ཏོར་སེར་638

པོ། གཡས་འོག་མ་རྡོ་རྗེ་རྒྱ་གྲམ་བསྣམས་པ། དེའི་ཤར་དུ་རྡོ་རྗེ་ཁྲོ་མོ། ལྷོ་རུ་རྡོ་རྗེ་ཁྲག་འཐུང་མོ། ནུབ་རྡོ་རྗེ་རླུང་འཛིན་ཆེན་མོ། བྱང་དུ་རྡོ་རྗེ་སྣང་བྱེད་མའོ། །རྩིབས་བཞི་པ་ལ་རྟ་མགྲིན་དམར་པོ། གཡས་འོག་མ་ན་འཁོར་ལོ།དེའི་མདུན་དུ་རྡོ་རྗེ་རྨོངས་བྱེད་མ། གཡས་སུ་རྡོ་རྗེ་ཞི་བ་མོ། རྒྱབ་ཏུ་རྡོ་རྗེ།གཡོན་དུ་རྡོ་རྗེ་ཚོལ་བྱེད་མའོ། །རྩིབས་ལྔ་ལ་བགེགས་མཐར་བྱེད་ལྗང་ཁུ།གཡས་འོག་མ་ན་གཏུན་ཤིང་། དེའི་མདུན་དུ་རྡོ་རྗེ་གསོར་བྱེད་མ། གཡས་སུ་རྡོ་རྗེ་གཏུམ་མོ། རྒྱབ་ཏུ་རྡོ་རྗེ་རོ་ལངས། གཡོན་དུ་རྡོ་རྗེ་རེངས་བྱེད་མ།རྩིབས་དྲུག་ལ་གནོད་མཛེས་རྒྱལ་པོ་ལྗང་སྔོན། གཡས་འོག་མ་ན་རྡོ་རྗེ། དེའི་མདུན་དུ་རྡོ་རྗེ་ཆུ་དབང་མོ། གཡས་སུ་དངོས་གྲུབ་འབྱུང་མ། རྒྱབ་ཏུ་རྡོ་རྗེ་མཚན་མོ། གཡོན་དུ་རྡོ་རྗེ་མཁའ་དབང་ཕྱུག་གོ ། དེ་ལྟར་ཁྲོ་བོ་ཁྲོ་མོ་ཐམས་ཅད་ཞལ་གཅིག་ཕྱག་བཞི་མ། ཁྲོ་བོ་རྣམས་གཡས་གཡོན་དང་པོ་མདའ་གཞུ་འགོངས་པ། གཡོན་ཐ་མ་སྡིགས་མཛུབ་དང་བཅས་པའི་ཞགས་པ་འཛིན་པ།སྟག་གི་པགས་པའི་ཤམ་ཐབས་ཅན། ཞབས་གཡས་བསྐུམ་གཡོན་བརྐྱང་པའོ། །ཁྲོ་མོ་རྣམས་ནི། རང་རང་གི་གཙོ་བོ་དང་སྐུ་མདོག་མཚུངས་པ། ཕྱག་གཉིས་ན་གྲི་གུག་དང་ཅང་ཏེའུ། གཡོན་གཉིས་ན་ཐོད་པ་དང་ཁ་ཊྭཱཾ་ག་བསྣམས་པ། ཞིང་ལྤགས་ཀྱི་ཆོས་གོས་དང་གཟིགས་ལྤགས་ཀྱི་ཤམ་ཐབས་ཅན། གཡོན་བརྐྱང་གི་སྟབས་ཀྱིས་བཞུགས་པའོ། །དེའི་ཕྱི་རོལ་གྱི་སྣམ་བུ་ལ་ཕྱོགས་རེར་ལྷ་མོ་བཞི་བཞི། བྱང་ཆུབ་སེམས་དཔའ་བཞི་བཞི་སྟེ། སོ་གཉིས་པོ་སྐུ་མདོག་ཕྱོགས་མདོག ཕྱག་མཚན་་སྔར་གྱི་ལྷ་མོ་དང་སེམས་དཔའ་དང་639

འདྲ་བ། བཞེངས་པའི་སྟབས་ཀྱིས་བཞུགས་པའི་ཚུལ་ལོ། །སྒོ་བཞིར་སེམས་མ་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་བཞི། གཡས་དང་པོ་རང་རྟགས་ཀྱི་མཚན་མ་ལྕགས་ཀྱུ་ལ་སོགས་པ། གཉིས་པ་མི་འཇིགས་པ་སྦྱིན་པའི་ཕྱག་རྒྱ། གཡོན་དང་པོས་ཕྱོགས་མདོག་ཅན་གྱི་པདྨ། གཉིས་པས་དར་གྱི་ཆོས་གོས་བསྣམས་པ། སྒེག་པའི་ཉམས་དང་ལྡན་པ་སྟེ། སེམས་སྐྱིལ་དུ་དོན་གྱིས་ཐོབ་བོ། །ནང་གི་གྲའི་རེ་མིག་བཞི་ལ་བཀྲ་ཤིས་ཀྱི་ལྷ་མོ་བརྒྱད་དེ། ཤར་ལྷོར་རྟག་དགའ་མ་རྡོ་རྗེ་རྩེ་ལྔ། རྒྱལ་མ་རྡོ་རྗེ་རྩེ་གསུམ། ལྷོ་ནུབ་ཏུ་དོན་གྲུབ་མ་རིན་པོ་ཆེ་སྔོན་པོ།མི་ཕམ་མ་རིན་པོ་ཆེ་སེར་པོ། ནུབ་བྱང་དུ་བདེ་མ་ཨུཏྤལ་དཀར་པོ། བདེ་དགའ་མ་ཨུཏྤལ་དམར་པོ། བྱང་ཤར་དུ་མྱུར་འགྲུབ་མ་ཨུཏྤལ་སྔོན་པོ། བརྟན་མ་ཀུ་མུ་ད་རྣམས་གཡས་དང་པོས་འཛིན་པ། གཡས་འོག་མ་སྐྱབས་སྦྱིན། གཡོན་དང་པོས་ཕྱོགས་མདོག་ཅན་གྱི་པདྨ། གཉིས་པ་བགྲང་ཕྲེང་བསྣམས་པ།དེ་ཐམས་ཅད་ཕྱོགས་མདོག་སེམས་སྐྱིལ་ལོ།།གདན་དམིགས་བསལ་མེད་པ་ཐམས་ཅད་སྣ་ཚོགས་པདྨ་དང་ཟླ་བའི་གདན་ནོ། །སྒོ་གཉིས་པར་བྱེད་ན། གཉིས་པའི་ནང་དུ་འཇིག་རྟེན་པ་རྣམས་དགོད་ལ།སྒོ་གསུམ་པར་བྱེད་ན། སྒོ་གཉིས་པའི་ནང་དུ། འཇིག་རྟེན་འཇིག་རྟེན་འདས་དོན་དུ། །རིགས་བཟང་སྐྱེ་བར་འཛིན་དགོངས་པ། །བསྐལ་བ་བཟང་པོ་འདིར་འབྱུང་བའི། །སངས་རྒྱས་སྟོང་ཡང་དགོད་པར་བྱ། །ཞེས་པས་ཕྱོགས་རེར་ཉིས་བརྒྱ་ལྔ་བཅུ་སྔར་གྱི་སེམས་དཔའ་དང་འདྲ་བའི་སྐུ་མདོག་ཕྱག་མཚན་ཅན་དགོད་དོ། །སྒོ་གསུམ་པའི་ནང་དུ་སྣམ་བུ་རིམ་པ་གཉིས་640

ལ་འཛིན་པ། ནབས་སོ་པདྨ་དཀར་པོ་འཛིན་པ། རྒྱལ་བགྲང་ཕྲེང་འཛིན་པ།སྐག་སྦྲུལ་ནག་འཛིན་པའོ། །ལྷོར་མིག་དམར་མེའི་ཕུང་པོ་འཛིན་པ།ལྷག་པ་ཨུཏྤལ་ལ་སྔོན་པོ་འཛིན་པ།མཆུ་པདྨ་སེར་པོ་འཛིན་པ། གྲེ་མཉམ་གཞག་གི་ཕྱག་རྒྱ། དབོ་དབྱུག་པ་འཛིན་པ། མེ་བཞི་པདྨ་དཀར་པོ་འཛིན་པ། ནག་པ་པདྨ་འཛིན་པ། ས་རི་ས་ག་པོ་ཏི་འཛིན་པའོ། །ཕུར་བུ་གླེགས་བམ་འཛིན་པ།པ་སངས་བགྲང་ཕྲེང་འཛིན་པ། ལྷ་མཚམས་བུམ་པ་འཛིན་པ། ༔རྣ་རྡོ་རྗེ་འཛིན་པ། སྣབས་དབྱུག་པ་འཛིན་པ། ཆུ་སྟོད་རིལ་བ་འཛིན་པ། ཆུ་སྨད་པདྨ་འཛིན་པ། གྲོ་ཞུན་ཆུ་སྐྱོགས་འཛིན་པ། བྱི་བཞིན་གསེར་གྱི་འཁོར་ལོ་འཛིན་པའོ། །བྱང་དུ་སྤེན་པ་རལ་གྲི་འཛིན་པ། སྒྲ་གཅན་བདུད་རྩིའི་གཞོང་པ་འཛིན་པ། མོན་གྲེ་ཤེལ་གོང་འཛིན་པ། མོན་གྲུ་ཤེལ་གོང་འཛིན་པ།ཁྲུམས་སྟོད་རལ་གྲི་འཛིན་པ།ཁྲུམས་སྨད་ཀུ་མུ་ད་འཛིན་པ།ནམ་གྲུ་བ་དན་འཛིན་པ། ཐ་སྐར་ཤིང་ལོ་འཛིན་པ། པྲ་ཉེ་བྱུག་བྲན་འཛིན་པའོ། །དེ་རྣམས་ཐམས་ཅད་གཡས་འོག་མ་སྐྱབས་སྦྱིན། གཡོན་དང་པོ་ཕྱོགས་མདོག་ཅན་གྱི་པདྨ། གཉིས་པས་བགྲང་ཕྲེང་འཛིན་པ། རིན་པོ་ཆེ་དང་པདྨའི་གདན་ལ་སེམས་སྐྱིལ་གྱིས་གནས་པའོ། །དེ་བཞིན་ཀླུ་དང་གནོད་སྦྱིན་དང་། །དྲི་ཟ་གྲུལ་བུམ་བུ་མོ་ནི། །རོལ་མོ་བྱེད་པ་དུ་མའང་བྲི། །ཞེས་པས། ཕྱོགས་བཞིར་ཀླུ་ཆེན་པོ་བརྒྱད་དེ། ཤར་དུ་འཇོག་པོ་པད་ཆེན། ལྷོར་ནོར་རྒྱས་དུང་སྐྱོང་།ནུབ་ཏུ་མཐའ་ཡས་རིགས་ལྡན། བྱང་དུ་སྟོབས་རྒྱུ་པདྨ་རྣམས་ཕྱག་གཡས་དང་པོ་བཅོམ་ལྡན་འདས་ལ་ཕྱག་འཚལ་བ། གནོད་སྦྱིན་བརྒྱད་ནི། ཤར་དུ་642

གང་བཟང་དང་ནོར་བུ་བཟང་པོ། ལྷོ་རུ་སྒོའི་དབང་པོ་དང་སྤྱོད་པའི་དབང་པོ། བྱང་དུ་རྣམ་སྲས་དང་ཀི་ལི་མི་ལི། ནུབ་ཏུ་ནོར་སྦྱིན་དང་བི་ཙི་ཀུཎྜ་ལི། དེ་རྣམས་གཡས་བཱི་ཛ་པུ་ར་ཐོགས་པ། དྲི་ཟའི་རྒྱལ་པོ་གཙུག་ཕུད་ལྔ་པ་སེར་པོ་པི་ཝང་ཐོགས་པ། གྲུལ་བུམ་རོལ་མོ་ཐོགས་པ་སྟེ། ཕྱག་ལྷག་མ་གསུམ་སྔར་དང་འདྲའོ། །དེ་ལྟར་ན་རྒྱུད་ལས། དེ་ལྟར་རྒྱས་པར་སྤྲོས་པས་ནི། །ལྷ་རྣམས་གྲངས་ནི་རྒྱ་ཆེ་བར། །གཅིག་སྟོང་ཉིས་བརྒྱ་བཞི་བཅུ་བདུན། །འཇིག་རྟེན་འཇིག་རྟེན་འདས་པའི་ལྷ། །མགོན་པོ་གདོང་ནི་བཅུ་གཅིག་པའི། །ལྷ་གྲངས་དཀྱིལ་འཁོར་བཀོད་པའོ། །ཞེས་གསུངས་ཏེ། དཀྱིལ་འཁོར་རྒྱས་པ་ཡིན་ལ། བསྡུས་ན་རྒྱུད་ལས། རྒྱས་པའི་སྤྲོས་པས་སྐྱོན་ཡང་། ལྔ་བཅུ་བརྒྱད་དམ་སུམ་ཅུ་བདུན། །ཉི་ཤུ་དགུ་འམ་ཉི་ཤུ་ལྔ། །བཅོ་ལྔ་དགུ་འམ་ལྔ་འམ་གཅིག །ཡི་གེ་ཕྱག་རྒྱ་གཟུགས་བརྙན་ཚོགས། །སྤྲུལ་བའི་སྐུ་ཡི་ཆོ་འཕྲུལ་ཏེ། །ཞེས་སོ། །དེ་ལ་ཤར་གྱི་སྤྱན་རས་གཟིགས་ཀྱི་དཀྱིལ་འཁོར་ལ་གཙོ་བོ་འཕོ་བའི་དབྱེ་བས་མི་འདྲ་བ་བཅུར་འགྱུར་ཏེ། སྔར་གྱི་ཕྱོགས་བཞིར་བཀོད་པའི་གཙོ་བོ་དབུས་སུ་བྱས་པའི་དཀྱིལ་འཁོར་བཞི། དོན་ཡོད་ཞགས་པ་དཀར་པོ་ཀླུའི་སྟེང་ན་བཞུགས་པ། ཕྱག་གཡས་རིན་པོ་ཆེ་དང་ཞགས་པ།གཡོན་སྐྱབས་སྦྱིན་དང་ལྕགས་ཀྱུ་འཆང་བ།དེའི་ཕྱོགས་བཞིར་སེངྒེ་མ།གླང་པོ་མ། སྟག་གདོང་མ། ཁྱུ་མཆོག་གདོང་ལྡན་མ་བཞི་པད་ཟླ་ལ་སེམས་སྐྱིལ་གྱིས་བཞུགས་པ་ཕྱོགས་མདོག་དང་།ཡང་ཧ་ལ་ཧ་ལ་པུ་སྐ་རའི་མདོག་ལྟ་བུ།རུས་སྦལ་གྱི་གདན་ལ་བཞུགས་པ། ཕྱག་བཞིས་རྡོ་རྗེ་དང་དྲིལ་བུ་སྐྱབས་་643

སྦྱིན་མཛད་པ་དང་པོ་ཏི་འཛིན་པ། ཕྱོགས་བཞིར་ཉི་འོད་མ།
 ཟླ་འོད་མ། ཆུ་དབང་མོ། ནོར་ཕྲེང་མོ་བཞིའོ། །ཡང་སྤྱན་རས་གཟིགས་པདྨ་རྒྱན་ལུང་ཆུ་སྲིན་གྱི་སྟེང་དུ་རོལ་པའི་ཚུལ་གྱིས་བཞུགས་པ། ཕྱག་བཞིས་ཌ་མ་རུ་དང་བགྲང་ཕྲེང་དང་མི་འཇིགས་པ་དང་ལྕགས་སྒྲོག་འཛིན་པ། དེའི་ཕྱོགས་བཞིར་ལུ་གུ་རྒྱུད་མ། འཁོར་ལོ་མ། གསང་བ་མོ། སྲིང་བསྲེལ་མ་སྟེ། བཞིའོ། །ཡང་། རྡོ་རྗེ་ཆོས་ཀྱི་དབང་ཕྱུག་ནོར་བུ་སྤུག་གི་ཁ་དོག་འདྲ་བ། དང་པོ་གཉིས་ཆོས་འཆད་ཀྱི་ཕྱག་རྒྱ།འོག་མ་གཉིས་སྐྱབས་སྦྱིན་དང་པདྨའི་སྟེང་ན་པོ་ཏི་འཛིན་པ། དེའི་ཕྱོགས་བཞིར་དགའ་བ་མོ། དགའ་སྐྱེས་མ། སྣང་བྱེད་མ། སིལ་སྙན་མ་རྣམས་པད་ཟླ་ལ་བྱེད་ཀྲུང་ལྡེམ་བག་གི་ཚུལ་དུ་བཞུགས་པའོ། །ཡང་རྗེ་བཙུན་ཆོས་ཀྱི་གཙུག་ཏོར་ནི། སྐུ་མདོག་སྔོན་པོ་ཧ་རི་སངྒེ་དང་། ཧ་རི་བྱ་ཁྱུང་དང་། ཧ་རི་ཁྱབ་འཇུག་རྣམས་བརྩེགས་པ་ལ་གནས་པས་ན། ཧ་རི་ཧ་རི་ཧ་རི་ལ་ཞོན་པ། ཞལ་གསུམ་ཕྱག་བརྒྱད་པ། ཕྱག་དང་པོ་གཉིས་འཁོར་ལོ་དང་རྡོ་རྗེ། དེ་འོག་གཉིས་མདའ་གཞུ། དེ་འོག་གཉིས་པད་དཀར་དང་བགྲང་ཕྲེང་། དེ་འོག་གཉིས་སྐྱབས་སྦྱིན་དང་བདུད་རྩིས་གང་བའི་བུམ་པ་བསྣམས།་པ། དེའི་ཕྱོགས་བཞིར་མཁའ་ལྡིང་གདོང་མ། ཤཱ་རི་སྟེ། རི་སྐྱེགས་གདོང་མ། ཉི་ཞལ་མ། ཟླ་ཞལ་མ་རྣམས་སོ། །ཡང་། མགྲིན་སྔོན་ཀླུ་དགའ་པོ་དང་ཉེ་དགའི་སྟེང་ན་བཞུགས་པ་སྔོན་པོ། ཞལ་གསུམ་ཕྱག་དྲུག་པ། པདྨ་དང་པུ་ཏི་སྐྱབས་སྦྱིན་དང་བགྲང་ཕྲེང་འཛིན་པ། དེའི་ཕྱོགས་བཞིར་སེངྒེ་གདོང་མ། ཀླུ་ཞལ་མ། དགའ་བྱེད་མོ། སྲོག་བྱེད་མོ་རྣམས་644

པད་ཟླ་ལ་སེམས་སྐྱིལ་གྱིས་བཞུགས་པའོ། །འཁོར་གྱི་ལྷ་མོ་རྣམས་ཕྱོགས་མདོག་ཕྱག་བཞི་མ། ཕྱག་མཚན་སྔར་གྱི་ལྷ་མོ་དང་འདྲ་བ་བྱ། དེ་ལྟར་དྲུག་གིས་གཙོ་བྱས་པའི་དཀྱིལ་འཁོར་དྲུག་སྟེ། ཤར་སྤྱན་རས་གཟིགས་ཀྱི་དཀྱིལ་འཁོར་བཅུར་འགྱུར་ལ། ལྷོ་འཇིག་རྟེན་དབང་ཕྱུག་གི་དཀྱིལ་འཁོར་ལ་གཙོ་བོ་འཕོ་བའི་བྱེ་བྲག་གིས་ལྔར་འགྱུར། ནུབ་རིག་མའི་དཀྱིལ་འཁོར་ལ་གཙོ་མོ་ལྔ་འཕོས་པའི་བྱེ་བྲག་གི་ལྔར་འགྱུར། བྱང་ཁྲོ་བོའི་དཀྱིལ་འཁོར་ལ་གཙོ་བོ་བདུན་པོ་འཕོ་བའི་བྱེ་བྲག་གིས་དཀྱིལ་འཁོར་བདུན་དུ་འགྱུར་ཏེ། རྒྱུད་ལས། སྤྱན་རས་གཟིགས་ཀྱི་དཀྱིལ་འཁོར་བཅུ།།འཇིག་རྟེན་དབང་གི་དཀྱིལ་འཁོར་ལྔ། །རིག་པའི་ལྷ་མོའི་དཀྱིལ་འཁོར་ལྔ། །རྡོ་རྗེ་ཁྲོ་བོའི་དཀྱིལ་འཁོར་་བདུན། །དཀྱིལ་འཁོར་དེ་དག་རེ་རེ་ལ། །སེམས་ཀྱི་དཀྱིལ་འཁོར་ལྷ་མང་སྟེ། །རང་བཞིན་གྱིས་ནི་ཉི་ཤུ་ལྔ། །རྒྱུ་འབྲས་ཚུལ་དུ་རྣམ་པ་དགུ། །ཡེ་ཤེས་ལྔ་ལ་ལྔ་ཡིན་ཏེ། །ཆོས་ཉིད་ངོ་བོ་གཅིག་ཏུ་རྒྱལ། །ཞེའོ། །པདྨ་དྲ་བའི་རྒྱུད་ལས་འབྱུང་བའི་དཀྱིལ་འཁོར་རོ།། ་དོན་ཡོན་ཞགས་པའི་ཆོ་ག་ཞིབ་མོ་ལས་འབྱུང་བའི་དཀྱིལ་འཁོར་ནི།གྲུ་བཞི་པ་སྒོ་བཞི་པ་རྟ་བབས་བཞི་པ་སྟེ། རྩིག་པ་ནི། དཀར་དམར་སེར་ནམ་མཁའི་མདོག་སྔོ་བསངས་དང་དག་པོ་སྟེ་ལྔའོ། །འདིས་ཕྱོགས་མདོག་ཀྱང་བསྟན་ཏེ། དབུས་དཀར་ཤར་དམར་ལྷོ་སེར་ནུབ་སྔོ་བསངས་བྱང་ནག་པའོ། །ལྷ་སྣམ་སྒོ་ཚད་གཅིག་དོར་བའི་དབུས་སུ་པདྨ་འདབ་མ་སྟོང་པ་འཁོར་ཡུག་སྟེགས་བུ་དང་བཅས་པ་བྲི་ཞིང་པདྨའི་ཕྲེང་བ་ཚོན་གྱིས་མཛེས་645

པ་བྲིས་ལ། དེའི་དབུས་སུ་སངས་རྒྱས་ཐུབ་པ་ཆེན་པོ་ཤཱཀྱའི་རྒྱལ་པོ་དང་།འོད་དཔག་མེད་དང་། འཇིག་རྟེན་དབང་ཕྱུག་གི་རྒྱལ་པོ་བྲིའོ། །གཡས་སུ་་མགོན་པོ་འཇིག་རྟེན་དབང་ཕྱུག དོན་ཡོད་ཞགས་པའི་ཆ་བྱད་འཆང་བ་བཞེངས་པའམ། བཞུགས་པའམ། སྐྱིལ་མོ་ཀྲུང་དུ་བཞུགས་པ། རལ་པའི་ཐོར་ཚུགས་ཀྱིས་བརྒྱན་པ། ཨེ་ན་ཡའི་པགས་པ་བསྣམས་པ། ཕྱུགས་བདག་གི་ཆ་ལུགས་ཅན། རྒྱན་ཐམས་ཅད་ཀྱིས་བརྒྱན་པ། ཕྱག་བཅུ་དྲུག་པ། ཞལ་ཞི་བ་སྤྱན་ཕྱེ་བ་དབུ་རྒྱན་ལ་འོད་དཔག་མེད་བཞུགས་པ། ཞལ་གཡས་པའི་ཐོར་ཚུགས་ལ་ཟླ་ཚེས་ཀྱིས་བརྒྱན་པ། ཕྱག་གཉིས་རྡོ་རྗེ་ཐལ་མོ་སྦྱར་བ་ལས་གྱེན་དུ་པདྨའི་ཚུལ་དུ་བྱས་པ། གཉིས་ཐུར་དུ་ཀུན་ཏུ་ཞལ་གྱི་ཕྱག་རྒྱ་བྱས་པ།གཉིས་བཟླས་བརྗོད་ཀྱི་ཕྱག་རྒྱ་བྱས་ལ་མཛུབ་མོ་གཡས་པ་བརྐྱང་ལ་པདྨའི་ཚུལ་དུ་བྱས་ལ་བར་ན་བགྲང་ཕྲེང་འཛིན་པར་བྱ། གཉིས་པ་དོན་ཡོད་པའི་ཞགས་པའི་ཕྱག་རྒྱ་རྡོ་རྗེ་ཐལ་མོ་སྦྱར་ནས་སོར་མོ་རྣམས་མཉམ་པར་བཞག་སྟེ་སྲིན་ལག་ཁ་གདེངས་པ། སེར་མོ་རྣམས་ཡིད་ཙམ་བསྐུམ་པ་ནི།དོན་ཡོད་སྣ་ཚོགས་རྒྱལ་པོའི་པདྨའི་ཕྱག་རྒྱ་ཆེན་པོ་ཨེ་ཡིན་བརྟག གཞན་གསལ་བ་མི་སྣང་། ཕྱག་གཅིག་ན་རྩེ་གསུམ། གཉིས་པ་ན་པདྨ། གསུམ་པ་ན་དོན་ཡོད་ཞགས་པའི་གླེགས་བམ།བཞི་བ་ན་དོན་ཡོད་ཞགས་པའི་ཞགས་པ་ཐ་མལ་པ་འདྲ་བ། ལྔ་པ་དབུགས་འབྱིན་པ། དྲུག་པ་རིལ་བ་སྤྱི་བླུགས། བདུན་པ་ན་རིན་པོ་ཆེ་སྣ་ཚོགས་པས་བཀང་པའི་སྣོད། བརྒྱད་པ་ན་མེ་ཏོག་སྣ་ཚོགས་ཀྱིས་གང་པའི་སྣོད་རྣམས་ཐོགས་པ། འོད་འདོམ་གང་གིས་བརྒྱན་པ། སྐུ་མེ་ཏོག་སྣ་ཚོགས་ཀྱིས་མཛེས་646

པར་བྱའོ། །དེའི་གཡས་སུ་འཕགས་མ་སྒྲོལ་མ་ཕྱེད་ཀྲུང་དུ་བཞུགས་པ།ཕྱག་ན་རིན་པོ་ཆེ་དང་ཨུཏྤ་ལ་བསྣམས་པ། རྒྱན་ཐམས་ཅད་ཀྱིས་བརྒྱན་པ་བྱ་སྟེ། འཕགས་པ་སྤྱན་རས་གཟིགས་ཀྱི་ཞལ་དུ་ལྟ་བར་བྲིའོ། །གཡོན་དུ་དྲི་མེད་འགྲོ་ལག་པ་དབུགས་འབྱིན་པ། སྤྱན་རས་གཟིགས་ཀྱི་འོག་ཏུ་དཀར་ཤམ་མོ་ཕྱེད་ཀྲུང་བཞུགས་པ། ཀུ་མུ་ཏ་དང་ནོར་བུ་རིན་པོ་ཆེ་ལག་ན་ཐོགས་པ། སྣ་ཚོགས་རྒྱན་གྱིས་བརྒྱན་པ། སྤྱན་རས་གཟིགས་དབང་ཕྱུག་ལ་ལྟ་བ་བྲིའོ། །གོས་དཀར་མོ་དམར་མོ་ཐོར་ཚུགས་བྱས་ཤིང་པདྨའི་ཕྲེང་བས་བརྒྱན་པ། པདྨ་ལ་ཞུགས་པ་པདྨ་འཛིན་པ། དཀར་མོ་ཆེན་མོ་ལག་ན་དབྱུག་པ་དང་སྤྱི་བླུགས་ཐོགས་པ། དེའི་འོག་ཏུ་སྲིན་མོ་རལ་བ་གཅིག་པ་ནག་པོ་མཆེ་བ་གཙིགས་པ། ཐོད་པའི་ཕྲེང་བ་དང་སྦྲུལ་གྱི་མཆོད་ཕྱིར་ཐོགས་འཆང་བ།ལག་པ་བཞིའི་གཡས་གཡོན་གཉིས་ན་རྡོ་རྗེ་དང་དགྲ་སྟ། གཡས་པའི་གུང་མོ་དང་གཡོན་པའི་མཛུབ་མོ་སྡིགས་མཛུབ་ཏུ་བྱས་པ་དང་ཞགས་པའོ། །གཡོན་དུ་ཕྱག་རྡོར་རྔ་ཡབ་དང་། རྡོ་རྗེ་ཐོགས་པ་བཞིན་ཁྲོ་གཉེར་ཅན་འོད་འབར་བས་བསྐོར་བའོ། །དེའི་གཡོན་དུ་འཕགས་པ་སྤྱན་རས་གཟིགས་དབང་བྱུག་ཚངས་པའི་ཆ་ལུགས་འཆང་བ། དབུ་སྐྲ་ལྕང་ལོ་ཅོད་པན་གྱིས་བརྒྱན་པ། དབུ་ལ་འོད་དཔག་མེད་དང་། གཡས་སུ་ཟླ་ཚེས་ཀྱིས་བརྒྱན་པ།ཕྱག་བཞི་པ། རྒྱན་ཐམས་ཅད་ཀྱིས་བརྒྱན་པ། སྐྱིལ་མོ་ཀྲུང་གིས་བཞུགས་པ་བྲིའོ། །དེའི་གཡས་དང་གཡོན་དུ་དབང་ཕྱུག་དཀར་པོ་ཐོར་ཚུགས་དང་ཅོད་པན་ཅན་དང་། དབང་ཕྱུག་ཆེན་པོ་དཀར་པོ་ཐོར་ཚུགས་འཆང་བ རལ་647

པའི་ཅོད་པན་ལ་ཟླ་ཚེས་ཀྱིས་བརྒྱན་པ།མིག་གསུམ་དང་ལྡན་པ།དེའི་འོག་ཏུ་དཔལ་ལྷ་མོ་དང་།ལྷ་མོ་དབྱངས་ཅན་མ་དང་། མཚན་མོའི་ལྷ་མོ་དང་།།སྲོད་ཀྱི་ལྷ་མོ་མེ་ཏོག་མ། འཇིང་གི་ལྷ་མོ་ཕྲེང་བ་མ། དམ་གུང་གི་ལྷ་མོ་ཀུ་མུ་ཏ་མ། ཐོ་རངས་ཀྱི་ལྷ་མོ་མཛེས་མ། སའི་ལྷ་མོ་དང་། མེ་ཏོག་གི་ལྷ་མོ་དང་། འབྲས་བུ་དང་མེ་ཏོག་གི་ལྷ་མོ་བྱ་སྟེ། དང་པོ་གཉིས་མེ་ཏོག་སྣ་ཚོགས་དང་རིན་པོ་ཆེ་ཐོགས་པའོ།།དེའི་འོག་ཁོར་ལུག་ཏུ་གཤིན་རྗེ་ནག་པོ་དབྱུག་པ་ཐོགས་པ། ཆུ་ལྷ་དཀར་པོ་ཞགས་པ་ཐོགས་པ། རླུང་ལྷ་ལྗང་ཁུ་བ་དན་ཐོགས་པའམ། རྒྱ་དཔེ་ལྟར་ན། རླུང་ལྷའི་དོད་པོར་ལུས་ངན་པོ་སྟེ། སེར་པོ་བེ་ཅོན་ཐོགས་པའོ། །རལ་་བའི་ཐོར་ཚུགས་ཀྱིས་བརྒྱན་པའི་དྲངསྲོང་། གྲ་བཞིར་རྒྱལ་པོ་ཆེན་པོ་བཞི་གོ་ཆ་བགོས་པའོ། །དཀྱིལ་འཁོར་གྱི་དབུས་བཅོམ་ལྡན་འདས་ཀྱི་འོག་དང་བར་བར་དུ་ལྕགས་ཀྱུ་དང་དགྲ་སྟ་དང་རྡོ་རྗེ་དང་དབྱུག་པ་་་་་་དང་ཞགས་པ་དང་ལྕགས་སྒྲོག་རྣམས་བྲིའོ།།དེ་རྣམས་དཀྱིལ་འཁོར་གཞན་དང་མི་འདྲ་བར་དབུ་ནུབ་ཏུ་བསྟན་པ་བྲིའོ།།དེའི་ཕྱི་རོལ་རྣམ་བུ་ལ་ཚངས་པ་སེར་པོ་གདོང་བཞི་པ་པདྨ་འཛིན་པ། དྲག་པོ་དཀར་པོ་རྩེ་གསུམ་འཛིན་པ། ལྷ་མོ་ཨུ་མ་དེ་དང་འདྲ་བ། ཚངས་པའི་དྲུང་དུ་ལྷ་མོ་དབྱངས་ལྡན་མ་ཁྲོས་པའི་གཟུགས་ཅན་ནོ། །དེ་གཉིས་ཀྱི་བར་དུ་དབྱུག་པ་དང་རིལ་བ་སྤྱི་བླུགས་བྲིའོ། །གྲ་གཅིག་ཏུ་དོན་ཞགས་ཀྱི་པོ་ཏི། གྲ་གཅིག་ཏུ་ཤི་ཝ་བ་ཧ་གཞག་གོ །ཤར་སྒོར་ཁྲོ་བོ་རྟ་མགྲིན་འཇིགས་སུ་རུང་བའི་མིག་ཅན་ཏེ། ཁྲོ་པོའི་རྒྱལ་པོ་ཁྲོས་པའི་གཟུགས་ཅན་ལག་པ་བཞི་པ། ཞགས་པ་དང་རལ་གྲི་648

དང་རྩེ་གསུམ་དང་པདྨ་བསྣམས་པ། པདྨའི་གདན་ལ་ཕྱེད་སྐྱིལ་གྱིས་བཞུགས་པ། ལུས་བཏུད་པའི་མགོའི་སྟེང་དུ་དྲང་སྲོང་སྟོད་རབས་བྱེད་པ་བྲིའོ། །ལྷོ་སྒོར་རྡོ་རྗེ་ཆེན་པོ་ཀི་ལི་ཀི་ལི་རྡོ་རྗེ་རྣམ་པར་འདྲེན་པ། ལག་ན་རྡོ་རྗེ་དང་དགྲ་སྟ་དང་། རལ་གྲི་ཞགས་པ་བསྣམས་པའོ།
 །ནུབ་སྒོར་ཕོ་ཉ་མོ་པདྨའི་རིགས་མཛེས་མ། ལག་པ་པདྨའི་རྩེ་མོ་ནས་འཛིན་པ། བྱང་སྒོར་རྡོ་རྗེ་ཆེན་པོ་ཟོམ་ཞེས་བྱ་བའི་ཚོགས་ལག་ན་རྡོ་རྗེ་དང་ཞགས་པ་ཐོགས་པ་་་་་་བྱའོ། །དེ་རྣམས་ནི། དབུས་སུ་བཅོམ་ལྡན་འདས་ལ་ལྟ་བའོ། །དོན་ཡོད་ཞགས་པའི་སྙིང་པོའི་ཆོ་ག་ཞིབ་མོའི་དཀྱིལ་འཁོར་རོ།།ཡང་དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་བཞི་དང་ལྡན་པའི་རྩ་བའི་ཐིག་གི་ནང་དུ་ཆ་ཕྲན་གཉིས་དོར་བ་ནས་དང་།དེ་ནས་གཅིག་དོར་བའི་ཐིག་གསུམ་གྱི་ཕྱི་མ་ལ་འོད་ཟེར་ཕྲེང་བ་བྱ། ནང་མ་ལ་པདྨའི་ཕྲེང་བ་དང་། རྡོ་རྗེ་གསུམ་པ་སྤེལ་བའི་ཕྲེང་བ་བྱ། དེ་ནས་ཆ་ཕྲན་གསུམ་དོར་ནས་དང་། ཡང་གཅིག་དོར་ནས་ཐིག་གི་བར་དུ་པདྨ་དང་རྡོ་རྗེའི་ཕྲེང་བ་བྱ།ཡང་གསུམ་དོར་ནས་དང་། ཡང་གཅིག་དོར་ནས་དང་། ཡང་གཅིག་དོར་ནས་ཐིག་གི་བར་དུ་མདུང་རྩེ་གསུམ་པ་དང་ནོར་བུ་རིན་པོ་ཆེ་སྤེལ་བའི་་་་་་ཕྲེང་བ་བྱ། དེའི་དབུས་སུ་སྟེགས་བུ་གྲུ་བཞི་པའི་སྟེང་དུ་པདྨའི་དབུས་སུ་གཞལ་མེད་ཁང་། དེའི་དབུས་སུ་རྣམ་སྣང་། གཡོན་དུ་འོད་དཔག་མེད།གཡས་སུ་ཤཱཀྱའི་རྒྱལ་པོ་སྟེ། དེ་རྣམས་རྒྱན་ཐམས་ཅད་ཀྱིས་བརྒྱན་པ།རྡོ་རྗེ་སྐྱིལ་མོ་ཀྲུང་གིས་བཞུགས་པ་ཞལ་ཤར་དུ་གཟིགས་པའོ། །ཐུབ་པའི་མདུན་649

དུ་དོན་ཡོད་རྒྱལ་པོ་ཕྱག་བཞི་པ། དང་པོ་གཉིས་ཐལ་མོ་སྦྱར་ནས་བཅོམ་ལྡན་འདས་ལ་འདུད་པ། ཐ་མ་གཉིས་ལྷ་རྫས་ཀྱི་མེ་ཏོག་སྣ་ཚོགས་ཐོགས་པའོ། །འོད་དཔག་མེད་ཀྱི་མདུན་དུ་ཁྲོ་བོའི་རྒྱལ་པོ་ཕྱག་བཞི་པ་དང་པོ་གཉིས་ཐལ་མོ་སྦྱར་ནས་བཅོམ་ལྡན་འདས་ལ་འདུད་པ། ཐ་མ་གཉིས་ལྷ་རྫས་ཀྱི་མེ་ཏོག་སྣ་ཚོགས་པ་ཐོགས་ཤིང་རྒྱན་སྣ་ཚོགས་པས་བརྒྱན་པའོ། །དེ་གཉིས་ཀྱི་བར་རྣམ་སྣང་གི་མདུན་དུ་དོན་ཡོད་ཞགས་པའི་ཕྱག་རྒྱ་ཆེན་པོ།དོན་ཡོད་ཞགས་པ་ནི། ཞི་བའི་ཞལ་སྤྱན་གསུམ་པ། རལ་པའི་ཅོད་པན་གྱིས་བརྒྱན་པ། ཞལ་བཅུ་གཅིག་པར་བགྱི་སྟེ། ཕྱག་སུམ་ཅུ་སོ་གཉིས་པ། རྒྱན་ཐམས་ཅད་ཀྱིས་བརྒྱན་པ། ཕྱག་ན་མཚོན་ཆ་སྣ་ཚོགས་པ་དང་ཞགས་པ་ཐོགས་པ། པདྨ་དཀར་པོའི་ལུས་དང་ཁ་དོག་ཅན་སྣ་ཚོགས་པའི་གོས་འཆང་བ། ཞལ་གཡས་པ་དབང་ཕྱུག་ཆེན་པོའི་ཞལ། གཡོན་པ་སྲེད་མེད་ཀྱི་བུའི་གཟུགས་འཛིན་པ། དབང་ཕྱུག་ཆེན་པོའི་སྟེང་དུ་གཤིན་རྗེའི་གཟུགས།སྲེད་མེད་ཀྱི་བུའི་སྟེང་དུ་ཆུའི་ལྷའི་གཟུགས། གཤིན་རྗེའི་སྟེང་དུ་ལུས་ངན་གྱི་གཟུགས། ཞལ་ཁྲོ་གཉེར་ཅན། ཆུ་ལྷའི་སྟེང་དུ་གཞོན་ནུའི་ཞལ་ཁྲོ་གཉེར་ཅན། ལུས་ངན་གྱི་སྟེང་དུ་དབང་ཕྱུག་ཆེན་པོའི་གཟུགས་དྲག་པོ་མཆེ་བ་གཙིགས་པའོ། །གཞོན་ནུའི་སྟེང་དུ་དབང་ཕྱུག་དྲག་པོའི་གཟུགས་མཆེ་བ་གཙིགས་པའོ། །དབང་ཕྱུག་གི་སྟེང་དུ་ཉི་མའི་ཞལ། དབང་ཕྱུག་ཆེན་པོའི་སྟེང་དུ་ཟླ་བའི་ཞལ། སྟེང་གི་རལ་པ་ལ་འཕགས་པ་འོད་དཔག་མེད་འོད་འདོམ་གང་དང་བཅས་པའི་ཕྱག་བརྐྱང་པས་དབུགས་འབྱིན་པར་བྱེད་་་་་་་་650

པའོ། །ཕྱག་གཡས་པ་དང་སྐྲའི་བར་དུ་རླུང་ལྷ་བྱ་སྟེ། ལུས་རྫོགས་པའོ། །གཞོགས་གཡོན་དུ་མེའི་ལྷ་སྟེ། ལུས་ཕྱེད་པའོ། །སྔར་བཤད་པའི་ཕྱག་རྒྱ་དང་མཚོན་ཆ་ལག་ན་ཐོགས་པ་བགྱི་སྟེ།དེ་ནི་ཆོས་ཀྱི་འཁོར་ལོ་དང་།རྡོ་རྗེ་རྩེ་ལྔ་དང་། རྡོ་རྗེ་ཞགས་པ་དང་། དགྲ་སྟ་དང་། ལེགས་མཐོང་འཁོར་ལོ་དང་།མདུང་རྩེ་གསུམ་དང་། པསྦྱི་པ་དང་། དབྱུག་པ་དང་། ཐོ་བ་དང་། རྡོ་རྗེ་དཀྱིལ་འཁོར་དང་། པདྨའི་ཕྲེང་བ་དང་། འཁོར་ལོ་དང་། དུང་དང་། བེ་ཅོན་དང་། རལ་གྲི་དང་། མདའ་བོ་ཆེ་དང་། བུམ་པ་གང་བ་དང་། མེ་ལོང་དང་། བགྲང་ཕྲེང་དང་། པདྨར་ཨུཏྤལ་དང་། རྒྱལ་མཚན་དང་། གདུགས་དང་། ནོར་བུ་དང་།དབྱུག་པ་དང་། རྡོ་རྗེ་དང་། སྣ་ཚོགས་རྡོ་རྗེ་དང་།ནོར་བུ་རྡོ་རྗེ་དང་། དགྲ་སྟ་རྡོ་རྗེ་དང་། བྱ་མ་བུམ་དང་། མེ་ཐབ་དང་། རིལ་བ་སྒྲིག་རི་རྣམས་སོ། །འདིའི་བཅུ་གཅིག་ཞལ་ནི། ཉིས་བསྒྲིགས་ལྔའི་སྟེང་དུ་གཅིག་བཞག་པའོ། །པདྨའི་གདན་ལ་གནས་པ། རྒྱན་ཐམས་ཅད་ཀྱིས་བརྒྱན་པ། འོད་ཟེར་འབར་བའི་ནང་དུ་ཆུད་པ་བྱའོ། །རིམ་པ་གཉིས་པའི་ཤར་དུ་སྒྲོལ་མ། ལྷོ་རུ་གོས་དཀར་མོ། ནུབ་ཏུ་དཀར་མོ། བྱང་དུ་པདྨ་མཛེས་དགའ་མོ་རྣམས་སོ། །མེ་ཏོག་སྣ་ཚོགས་པ། རྒྱན་སྣ་ཚོགས་ཀྱིས་བརྒྱན་པའོ། །རིམ་པ་གཉིས་པའི་གྲ་བཞིར་རྒྱལ་ཆེན་བཞི་དང་། ཤར་དུ་རལ་གཅིག་མ་གཏུམ་མོ་སྐྱིལ་མོ་ཀྲུང་ཕྱེད་དུ་བཅས་ནས་བཞུགས་པ། ཕྱག་བཞི་ཡིས་ཞགས་པ་དང་དགྲ་སྟ་དང་རལ་གྲི་དང་རྡོ་རྗེ་ཐོགས་པ། འཕགས་པ་སྤྱན་རས་གཟིགས་ལ་ལྟ་བ་བྲིའོ། །ལྷོ་རུ་རྡོ་རྗེ་ལྕགས་སྒྲོག་མ། རྒྱན་ཐམས་ཅད་ཀྱིས་བརྒྱན་པ། མེ་651

ཏོག་སྣ་ཚོགས་པ་དང་ནོར་བུ་རིན་པོ་ཆེ་ཐོགས་པ་བྲི། ནུབ་ཏུ་ཕོ་ཉ་མོ་ཞལ་མཆེ་བ་གཅིགས་པ། རྒྱན་ཐམས་ཅད་ཀྱིས་བརྒྱན་པ། ཕྱག་བཞི་ཡིས་རྡོ་རྗེ་དང་། དགྲ་སྟ་དང་ཞགས་པ་དང་མདུང་རྩེ་གསུམ་ཐོགས་པ། བྱེད་ཀྲུང་དུ་བཞུགས་པ་དང་། འབར་བའི་ནང་ན་འཇིག་རྟེན་དབང་ཕྱུག་ལ་ལྟ་བ་བྲི་བར་བྱའོ། །བྱང་དུ་ཁྲོ་གཉེར་ཅན་བྲི་སྟེ། ཀུན་ཀྱང་མེའི་དབུས་ན་བཞུགས་པའོ། །ཕྱིའི་སྣམ་བུ་ལ་རིམ་པ་གཉིས་སུ་བྱས་པའི་ནང་མ་ལ་དབང་ཕྱུག་དང་། དབང་ཕྱུག་ཆེན་མོ་དང་། ཚངས་པ་དང་། ཁྱབ་འཇུག་དང་། གཤིན་རྗེ་དང་། ཆུ་ལྷ་དང་། དབང་པོ་དང་། ལུས་ངན་དང་། སུམ་ཅུ་རྩ་གསུམ་དང་། མཚེ་མ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་དང་། ཚངས་རིས་དང་། ཚངས་པའི་མདུན་ན་འདོན་དང་།ཚངས་ཆེན་དང་། འོད་ཆུང་དང་། ཚད་མེད་འོད་དང་། འོད་གསལ་དང་།དགེ་ཆུང་དང་། ཚད་མེད་དགེ་དང་། དགེ་རྒྱས་དང་། སྤྲིན་མེད་དང་།བསོད་ནམས་སྐྱེས་དང་། འབྲས་བུ་ཆེ་བ་དང་།མི་ཆེ་བ་དང་། མི་གདུང་བ་དང་། ཤིན་ཏུ་མཐོང་དང་། གྱ་རྣམ་སྣང་དང་། འོག་མིན་གྱི་ལྷ་རྣམས་མེ་ཏོག་སྣ་ཚོགས་དང་ནོར་བུ་སྣ་ཚོགས་ཕྱག་ན་བསྣམས་པ་དང་། རྒྱན་ཐམས་ཅད་ཀྱིས་བརྒྱན་པ། པདྨའི་གདན་ལ་སེམས་སྐྱིལ་གྱིས་བཞུགས་པར་བྱའོ། །སྣམ་བུ་ཕྱི་མ་ལ་ཆོས་ཀྱི་འཁོར་ལོ་དང་།རྡོ་རྗེ་རྩེ་ལྔ་པ་དང་།རྡོ་རྗེ་ཞགས་པ་དང་། དགྲ་སྟ་དང་། ལེགས་མཐོང་འཁོར་ལོ་དང་། མདུང་རྩེ་གསུམ་དང་།པརྩི་པ་དང་།དབྱུག་པ་དང་། ཐོ་བ་དང་།རྡོ་རྗེ་དཀྱིལ་འཁོར་དང་།པདྨའི་652 ་

ཕྲེང་བ་དང་། འཁོར་ལོ་དང་། དུང་དང་། ག་ད་སྟེ། བེ་ཅོན་དང་། རལ་གྲི་དང་། ཏོ་མར་ཏེ།མདའ་བོ་ཆེ་དང་། བུམ་པ་གང་བ་དང་།མི་སྣང་བའི་ཞེས་པ་ནི། རྒྱ་དཔེར་མེ་ལོང་དུ་ཡོད། པཀྵ་སྟེ། བགྲང་ཕྲེང་། པདྨ་དང་། ཨུཏྤ་ལ་དང་། རྒྱལ་མཚན་དང་། གདུགས་དང་།ནོར་བུ་དང་། དབྱུག་པ་དང་།རྡོ་རྗེ་དང་། གྲ་བཞིར་རྡོ་རྗེས་མཚན་པ་སྟེ།སྣ་ཚོགས་རྡོ་རྗེ་དང་།ནོར་བུ་དང་།རྡོ་རྗེ་དང་། དགྲ་སྟ་རྡོ་རྗེ་སྟེ། དགྲ་སྟ་ལ་རྡོ་རྗེས་མཚན་པ་དང་། ཕྱག་རྒྱ་བཞི་དང་། གཡུང་དྲུང་འཁྱིལ་བ་དང་། བྱ་མ་བུམ་དང་། ཀུརྩི་སྟེ། མེ་ཐབ་དང་།རིལ་བ་གླིང་ག་རི་དང་། རི་དྭགས་ཨེ་ནའི་པགས་པའི་མཆོད་ཕྱིར་ཐོགས་པ་རྣམས་ཕྱོགས་ཕྱོགས་སུ་ཆ་མཉམ་པར་དགོད་དོ།།ཕྱག་རྒྱ་བཞི་ནི།པདྨ་དང་།ལྷུང་བཟེད་དང་། ཨུཏྤལ་དང་། རྡོ་རྗེ་རྩེ་གསུམ། རྒྱ་གྲམ་རྣམས་ལ་འཇམ་དཔལ་རྒྱུད་དུ་བཤད་དོ། །སྟེང་དུ་རྒྱུ་སྐར་བཅས་པ་ཡི།།ཟླ་བ་ཉི་མ་དེ་བཞིན་ནོ། །ཀུན་ཀྱང་འབར་བའི་ནང་འདུག་བྱ། །ཞེས་པས་བསྒོམ་བྱ་ལ་སྟེང་དུ་ཡིན་ཀྱང་བྲི་བྱ་ལ་སྔར་གྱི་ཕྱག་རྒྱ་རྣམས་ཀྱི་རྣམས་ཕྱི་རོལ་ཏུ་ཟླ་བ་དང་ཉི་མ་དང་རྒྱུ་སྐར་ཉི་ཤུ་རྩ་བརྒྱད་རྣམས་སྔར་བཞིན་དུ་ཆ་མཉམ་པར་དགོད་དོ། །ཤར་སྒོར་ལག་ན་རྡོ་རྗེ་དང་། ལྷོ་སྒོར་ཀི་ལི་ཀི་ལི་དང་། ནུབ་ཏུ་རྡོ་རྗེ་སིངྒ་ལ་སྟེ། དམར་སེར་དང་། བྱང་སྒོར་ཁྲོ་བོ་གནོད་མཛེས་ཏེ། ཁྲོ་བོ་བཞིའོ། །ཕྱིའི་སྒོའི་རྩ་ཐིག་ནི་ནང་དུ་ཆ་ཆུང་གཅིག་ལ་པདྨ་དང་། ཨུཏྤ་ལའི་ཕྲེང་བ་བྱ། དེའི་ནང་དུ་དཔལ་གྱི་ལྷ་མོ་དང་། བ་སརྙི་དང་། དཔེ་མེད་མ་དང་། སའི་ལྷ་མོ་དང་། ལོ་ཐོག་གི་ལྷ་མོ་དང་། སྨན་གྱི་ལྷ་མོ་དང་། སྒྲ་653

དབྱངས་མ་དང་།བྲིས་སྐུའི་སྐབས་ནས།ལྷ་མོ་དཔེ་མེད་མ་དང་།ལྷ་མོ་ས༔་མ་དང་།སའི་ལྷ་མོ་དང་། དཔལ་ལྷ་མོ་དང་། ལྷ་མོ་འཇིགས་བྱེད་མ་དང་། སྒྲ་དབྱངས་མ་དང་།ལྕགས་སྒྲོག་མ་དང་། དུང་ཅན་མ་བྱ་སྟེ། རྒྱན་ཐམས་ཅད་ཀྱི་བརྒྱན་པ། མེ་ཏོག་སྣ་ཚོགས་དང་། ནོར་བུ་རིན་པོ་ཆེ། ཐོགས་པར་བྱའོ། ཞེས་འབྱུང་ཡང་། དུང་ཅན་མ་དང་མེ་ཏོག་མ་རྣམས། རྒྱན་ཐམས་ཅད་ཀྱིས་བརྒྱན་པ་དང་། མེ་ཏོག་སྣ་ཚོགས་དང་། རིན་པོ་ཆེའི་སྣོད་ཐོགས་པར་བྱའོ། །ཞེས་འབྱུང་། འཇིགས་ལྡན་མ་དང་། མེའི་ལྷ་མོ་དང་། འཕྲོག་མ་དང་། དུང་ཅན་མ་དང་། གཏུམ་མོ་དང་། མེ་ཏོག་སོ་སོ་རྣམས་བྲིས་ལ་གྲ་བཞིར་ཀླུའི་རྒྱལ་པོ་ཆེན་པོ་བཞི། དགའ་པོ་དང་ཉེ་དགའ་བོ་མགོ་དགུ་པ་ལག་པ་སྦྱར་བ་བཤད་པས་གཞན་གཉིས་ཀྱང་འགྲེའོ། །སྒོ་བཞིར་གནོད་སྦྱིན་ནོར་བུ་བཟང་པོ་དང་། གང་བ་བཟང་པོ་དང་། སྟོབས་ཀྱི་ལྷ་དང་། ལྔ་རྩེན་དང་བཞི་བྲི། མེ་ཏོག་སྣ་ཚོགས་དང་། རིན་པོ་ཆེ་སྣ་ཚོགས་ལག་པ་ནས་འབྲུལ་ཞིང་། མཚོན་ཆ་སྣ་ཚོགས་ཐོགས་པར་བཤད་པས་ལྔ་རྩེན་ཡང་དེས་འགྲེའོ། ། སྒོའི་གནས་ཀྱི་བར་སྒོ་བའི་རྒྱབ་ཏུ་ཆུ་བོ་ཆེན་པོ་བཞི་སྟེ། གངྒཱ་དང་། སཱི་ཏ་དང་།པས་དང་། སིདྡྷ་བཞི་ལྷ་མོའི་གཟུགས་སུ་བྲིའོ། །དེ་རྣམས་ཀྱི་སྐུ་མདོག་ཕྱག་མཚན་ནི། གོང་འོག་གི་རིགས་འགྲོས་ཀྱིས་ཤེས་པར་བྱའོ། །དོན་ཡོད་ཞགས་པའི་རྣམ་པར་འཕྲུལ་པ་འཇིག་རྟེན་ལས་འདས་པའི་དཀྱིལ་འཁོར་རོ། །ཡང་དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་བཞི་དང་ལྡན་པའི་རྩ་ཐིག་གི་ནང་དུ་ཆ་ཆུང་རེ་རེ་སྤངས་པའི་ཟུར་ཐིག་ནས་ཟུར་ཐིག་གི་བར་དུ་སླེབ་པའི་ཐིག་ལྔ་སྦྱིན་ནོ། །རྟ་བབས་ཀྱི་ཕྱི་རོལ་རྡོ་རྗེ་ར་བའི་ནང་དུ་ཆ་ཕྲན་གཉིས་པའི་སྐུམ་ཐིག་གཅིག་གོ །དེའི་ནང་དུ་པདྨ་འདབ་མ་སོ་གཉིས་654

པ་ཀུན་ནས་རྒྱས་པའི་ལྟེ་བར་དོན་ཡོད་པ་པདྨའི་གཙུག་ཏོར་ཚངས་པའི་ཆ་བྱད་ཅན། ཞལ་གསུམ་པ་རལ་པའི་ཅོད་པན་འཆང་བ། དབུ་ལ་ཟླ་བ་ཚེས་པས་སྤྲས་པ་འོད་དཔག་མེད་ཀྱིས་བརྒྱན་པ། ཕྱག་གཡས་ན་མདུང་རྩེ་གསུམ་དང་། པདྨ་འདབ་མ་རྣམ་པར་བཀྲ་བའི་པདྨའི་ཞགས་པ་འཆང་བ། གཡོན་དང་པོ་ན་པདྨའི་སྟེང་ན་པདྨ་གཙུག་ཏོར་ཏེ། འདབ་མ་བྱེད་ཁ་བྱེ་བའི་དབུས་སུ་ལྟེ་བ་ལ་འཕགས་པ་སྤྱན་རས་གཟིགས་མགུལ་པ་ཡན་ཆད་མངོན་པ། ཅོད་པན་འཆང་བ་དབུ་འབར་བའི་འོད་ཡོད་པ། གཡོན་འོག་མ་དབུགས་འབྱིན་པ་སྟེ། སྐྱབས་སྦྱིན་གྱི་ཕྱག་རྒྱ་ལས་རིན་པོ་ཆེའི་ཆར་འབེབས་པ། རྒྱན་ཐམས་ཅད་ཀྱིས་བརྒྱན་ཅིང་། སྣ་ཚོགས་པའི་གོས་འཆང་བའོ། །གཞུང་གི་དགོངས་པ་ནི། དབུས་སུ་པདྨ་གཙུག་ཏོར་ནི། པདྨ་ཁ་བྱེ་བའི་ནང་ནས་ཞལ་གསུམ་པའི་དབུ་ཡན་ཆོད་མངོན་པ་ཞིག་བྲི་བར་མངོན་ནོ། །གཡས་སུ་འཕགས་པ་སྤྱན་རས་གཟིགས་དབང་ཕྱུག་གི་གཟུགས་རལ་པའི་་་་ཅོད་པན་གྱིས་བརྒྱན་པ། དབུ་ལ་འོད་དཔག་མེད་བཞུགས་པ། འབར་བའི་སྙིང་པོའི་ལུས་ཅན་ནོ། །གཡོན་དུ་སྤྱན་རས་གཟིགས་དབང་ཕྱུག་རལ་བའི་ཅོད་པན། པདྨའི་གཙུག་ཏོར་གྱིས་སྤུད་པ། ཟླ་བ་ཕྱེད་པས་རྣམ་པར་མཛེས་པ། ཞགས་པ་དང་། པདྨའི་གཙུག་ཏོར་དང་། ནོར་བུའི་དབྱུག་པ་དང་། རྡོ་རྗེའི་དབྱུག་པ་འཆང་བ། སྐྱིལ་མོ་ཀྲུང་གིས་བཞུགས་པ། འོད་ཟེར་འབར་བས་ཡང་དག་པར་བརྒྱན་པ།གོས་རྣམ་པར་བཀྲ་བ་སྣ་ཚོགས་པ། སྤྱན་ཉི་ཟླ་བས་ལྷག་པར་རྣམ་པར་མཛེས་པའོ། །ཕྱི་རོལ་ཏུ་མེ་ཏོག་ཙམ་པ་ཀ་དང་།655

ཨུཏྤལ་སྔོན་པོའི་ཕྲེང་བ་དང་།ཝའི་ཀུའི་ཕྲེང་བས་བསྐོར་བའོ།།སྙིང་པོའི་གྲ་བཞིར་རྒྱལ་ཆེན་བཞི་གོ་ཆ་དང་ཡ་ལད་བགོས་པ། དྲག་པོའི་གཟུགས་ཅན་འཇིགས་པར་བྱེད་པ། འབར་བའི་ཕྲེང་བའི་སྙིང་པོའི་ལུས་ཅན། སྐྱིལ་ཀྲུང་བྱེད་པས་བཞུགས་པ།ཕྱག་ན་པདྨ་འཛིན་པའི་གཟུགས་སུ་བྱའོ། །དེ་ནས་རེ་ཁ་ནང་མ་ལ་རྡོ་རྗེ་དང་མདུང་རྩེ་གསུམ་པ་ཕྲེང་བ་འབར་བ་དང་བཅས་པ།གཉིས་པ་ལ་མེ་ཏོག གསུམ་པ་ལ་རིན་པོ་ཆེ་ཆེན་པོའི་སྐུད་པའི་རེ་ཁ། བཞི་པ་ལ་ལག་པའི་ཕྱག་རྒྱ་མཚོན་ཆ་སྣ་ཚོགས་པ་འཛིན་པ།ལྔ་བ་ནི། ཁ་ཁྱེར་གྱི་རྣམ་པ་སྟེ།ཚོན་སྣ་ཚོགས་པས་བཀྲ་བའོ།།སྒོ་བཞིར་གནོད་སྦྱིན་ཆེན་པོ་བཞི།དྲག་པོ་དྲག་ཏུ་དགོད་པའི་གཟུགས་ཅན་མཆེ་བ་གཅིགས་པ། བཞིན་རྣམ་པར་འགྱུར་བ། སྐྲ་བརྫེས་པ། རྒྱན་ཐམས་ཅད་ཀྱིས་བརྒྱན་པ། ཐོད་པའི་ཕྲེང་བའི་ཅོད་པན་འབར་བའི་སྙིང་པོའི་ལུས་ཅན།ཕྱག་གཉིས་ཀྱིས་བུམ་པ་གང་བ་ཐོགས་པ། རི་བོའི་གདན་ལ་གནས་པའོ། །ཕྱིའི་ཁོར་ཡུག་ལ་མཚན་མའི་ཕྱག་རྒྱ་མཚོན་ཆ་སྣ་ཚོགས་བྲི།རེ་ཁའི་ཕྱི་རོལ་ཏུ་ཕྲེང་སུམ་འགྱུར་དུ་བྲིས་ལ།པདྨ་དང་ཨུཏྤལ་ལ་སོགས་པ་བྲི་སྟེ།པདྨ་གཙུག་ཏོར་གྱི་དཀྱིལ་འཁོར་རོ།།ཡང་དཀྱིལ་འཁོར་གྲུ་བཞི་སྒོ་བཞི་བ་རྟ་བབས་བཞི་དང་ལྡན་པའི་་་་་ནང་དུ་ལྷ་སྣམ་ཆ་ཕྲན་གཉིས་དང་། དེའི་ནང་དུ་པདྨའི་ཕྲེང་བ་ཆ་ཕྲན་གཅིག་དོར་བ་ཟུར་ཐིག་ལ་རེག་པའོ། །དེའི་ནང་དུ་འཁོར་ལོ་རྩིབས་བརྒྱད་ལྟེ་བ་མུ་ཁྱུད་དང་བཅས་པའི་ལྟེ་བར་པདྨ་འདབ་བརྒྱད། དེའི་ལྟེ་བར་སྤྱན་རས་གཟིགས་དབང་ཕྱུག་རལ་པའི་ཐོར་ཚུགས་ཅན། འོད་དཔག་མེད་ཐོར་656

ཚུགས་སུ་ཐོགས་པ། ཚངས་པའི་གཟུགས་ཅན། ཕྱག་བཅོ་བརྒྱད་མ། རང་གི་ངོ་བོའི་ཞགས་པ་ཐོགས་པ། ཐལ་མོ་སྦྱར་བ་སྐུ་བྱེད་ན་ཕྱག་གཡོན་པ་བརྟེན་པ། མདུང་རྩེ་གསུམ་པ་བསྣམས་པ། རིལ་བུ་སྤྱི་བླུགས་དང་བགྲང་ཕྲེང་སྟབས་སུ་གནས་པ། པདྨ་བསྣམས་པ། པདྨའི་ཕྱག་རྒྱ་དང་། ཡིད་བཞིན་གྱི་ནོར་བུ་དང་། རྒྱལ་མཚན་དང་། མེ་ཏོག་གི་ཕུར་མ་དང་། བཱི་ཛ་གུ་ར་བསྣམས་པ། སྐྱབས་སྦྱིན་རིན་པོ་ཆེའི་ཆར་འབེབས་པར་མཛད་པ། སྤྱི་བོར་ཕྱག་རྒྱ་མཛད་པ། གུང་མོ་གཤིབས་ཏེ་བསྒྲེངས། མཐེའུ་ཆུང་དང་མཐེ་བོང་ཁ་གདེངས་ལ། མཛུབ་མོ་བཀུག་པའི་ཕྱག་རྒྱ་དེ་ཉིད། མཐེ་བོའི་རྩེ་མོ་ཅུང་ཟད་བཀུག་ལ་བཟུང་། གུང་མོ་པདྨའི་རལ་པའི་ཚུལ་དུ་བགྱིས་པ་རལ་བའི་རྒྱ།དམ་ཚིག་གི་ཕྱག་རྒྱ་མཛད་པ། པདྨ་ཡངས་པའི་ཕྱག་རྒྱ་མཛད་པ། རྡོ་རྗེ་རིགས་ཀྱི་དམ་ཚིག་གི་ཕྱག་རྒྱ་མཛད་པ། དེ་བཞིན་གཤེགས་པ་དང་ནོར་བུའི་ཕྱག་རྒྱ་མཛད་པ།གཟུགས་ཞི་བ། སྤྱན་གསུམ་པ། མཆོད་ཕྱིར་ཐོགས་པ། གདན་པདྨ་སྐུ་འོད་ཟེར་སྣ་ཚོགས་འབར་བའོ། །གྲ་བཞིར་དབང་པོ་དང་། ཚངས་པ་དང་།ཁྱབ་འཇུག་དང་། དབང་ཇིག་ཆེན་པོ་བྲི། སྣམ་བུ་ལ་རྡོ་རྗེ་དང་། དགྲ་སྟ་དང་།མདུང་རྩེ་གསུམ་དང་། རལ་གྲི་དང་། ཞགས་པ་དང་། ཐོ་བ་དང་། བེ་ཅོན་དང་། པདྨ་དང་།གདུགས་དང་།དབྱུག་པ་དང་།མདའ་བོ་ཆེ་རྣམས་སོ།།སྒོ་བཞིར་གཤིན་རྗེ་དང་། ཆུ་ལྷ་དང་། ལུས་ངན་དང་། གཞོན་ནུ་བཞི། གྲ་བཞིར་རྒྱལ་ཆེན་བཞི། གོ་ཆ་བགོས་ཤིང་ཁྲོ་བས་ལྟ་བ་བྲིའོ། །དོན་ཡོད་པ་ཆེན་པོ་རྣམ་པར་འཕྲུལ་བའི་དཀྱིལ་འཁོར་རོ།།657

དཀྱིལ་འཁོར་གྲུ་བཞི་སྒོ་བཞི་རྟ་བབས་དམིགས་བསལ་མ་གསུངས་ཀྱང་་་་་་་དོན་གྱིས་ཐོབ་ཅིང་། དེའི་ནང་དུ་ཕྱེད་ཀྱི་ཚད་ཀྱི་དཀྱིལ་འཁོར་གྲུ་བཞི་པ།ཆ་ཆུང་གཅིག་གི་ཚད་ཀྱི་མདུང་རྩེའི་ཕྲེང་བས་བསྐོར་བའོ། །དེའི་དབུས་སུ་པདྨ་རབ་ཏུ་རྒྱས་པ། དེའི་ལྟེ་བར་རྒྱན་སྣ་ཚོགས་མཛེས་པས་བརྒྱན་པའི་ཕྱག་མགོ་གཉིས་ཀྱིས་དོན་ཡོད་པའི་ཞགས་པའི་ཕྱག་རྒྱ་མཛད་པ་སྟེ། ཕྱག་རྒྱ་ནི། པདྨོའི་ཚུལ་དུ་ཐལ་མོ་སྦྱར། །མཛུབ་མོ་མདུད་ལ་གུང་མོ་ནི། །ལྕགས་ཀྱུའི་ཚུལ་དུ་བསྒྲེང་བར་བགྱི། །དོན་ཡོད་ཞགས་པའི་ཕྱག་རྒྱ་འདི། །ཞེས་པའི་ཕྱག་རྒྱས་པདྨོ་ཁ་ཕྱེད་བྱེ། ཕྱེད་ཟུམ་པ་འཛིན་པ་བྲིའོ། །ཕྱིའི་སྣམ་བུ་ལ་མཚོན་ཆ་སོ་སོ་དང་མཐུན་པའི་ཕྱག་གིས་བཟུང་བའི་ཕྱག་རྒྱ། རལ་གྲི་དང་།མདུང་ཐུང་དང་། མདའ་བོ་ཆེ་དང་། མདུང་རྩེ་གསུམ་དང་། ཡིད་བཞིན་གྱི་ནོར་བུ་དང་། རྒྱལ་མཚན་དང་། རྡོ་རྗེ་དང་། རྡོ་རྗེ་ཕྲེང་ཟླུམ་དང་། ལས་ཀྱི་རྡོ་རྗེ་དང་། ཟུར་གསུམ་མ་ཞེས་བྱ་བ་དང་། འཁོར་ལོ་དང་། དུང་དང་། ཐོ་བ་དང་། ཞགས་པ་དང་། དགྲ་སྟ་དང་། དབྱུག་ཐོ་དང་། མེ་ཏོག་གི་ཐུམ་པོ་དང་། བུམ་པ་གང་པ་དང་། རིན་པོ་ཆེའི་སྣོད་དང་།པདྨའི་ཕྲེང་བ་དང་། རྡོ་རྗེའི་ཕྲེང་ཟླུམ་དང་། ཨུཏྤ་ལའི་ཕྲེང་བ་དང་། མེ་ཏོག་གི་ཕྲེང་བ་དང་། པདྨ་དང་། ཨུཏྤ་ལ་དང་། ཟླ་བ་དང་། རི་རབ་དང་། མེ་ལོང་དང་། ཀླུ་དང་།མཆོད་ཕྱིར་ཐོགས་དང་། ཟླ་བ་དང་། ཉི་མ་དང་། རྒྱལ་མཚན་དང་།གདུགས་དང་། བེ་རྩོན་དང་། གཤིན་རྗེའི་བེ་ཅོན་དང་། ཆུ་སྲིན་གྱི་ཁ་དང་།སྔགས་དེའི་ཕྲེང་བ་དང་། མདུང་རྩེ་གསུམ་པའི་ཕྲེང་ཟླུམ་དང་། བསྡིགས་པ་658 ་

དང་། བསྒྱིངས་པ་དང་། དབུགས་འབྱིན་པ་དང་། མི་འཇིགས་པ་དང་།མཆོག་སྦྱིན་པ་དང་། ཐལ་མོ་སྦྱར་བ་དང་། གླེགས་བམ་བསྣམས་པ་དང་།་འཁར་གསིལ་དང་། ལྷུང་བཟེད་དང་། གདུགས་དང་། དབུ་རྒྱན་དང་། ནོར་བུ་བརྒྱུས་པ་དང་། གསེར་སྐུད་དང་། མུ་ཏིག་གི་ཕྲེང་བ་དང་། གདུ་བུ་དང་།དབུ་བརྒྱན་དང་། རྣ་ཆ་དང་། མེའི་ཐབ་ཁུང་རྣམས་ཏེ། ཐམས་ཅད་ཀྱང་པདྨའི་གདན་ལ་གནས་པ། འོད་ཟེར་འབར་བའི་ཕྲེང་བས་དཀྲིགས་པར་བྲིའོ། །དཀྱིལ་འཁོར་དེ་མཐོང་བའི་ཕན་ཡོན་ནི། རས་ལ་བྲིས་པའམ་དཀྱིལ་འཁོར་རམ། །ཅིག་པའམ་གང་ཡང་རུང་བ་ལ། །ཚོན་རྩི་རྣམ་པ་སྣ་ཚོགས་ཀྱིས། །གང་དུ་བྲིས་པ་མཐོང་བ་དེ།
 །ངན་འགྲོ་སེམས་ཅན་དམྱལ་བར་ནི། །ཕྱིར་ཡང་འགྲོ་བར་མི་འགྱུར་རོ། །འཇིག་རྟེན་དབང་གི་རྟག་མཆོག་སྦྱིན། །སྡིག་པ་ཐམས་ཅད་རྣམ་པར་སྤངས། །གང་ཞིག་ཉེས་པ་མི་བཟད་པ། །མཚམས་མེད་ལྔ་པོ་བྱེད་པ་ཉིད། །མནར་མེད་པ་ཡི་གནས་དང་ནི། །དམྱལ་བ་གཞན་དུ་གཞོལ་བ་གང་། །ཕྱག་རྒྱ་དེ་དག་མཐོང་ཙམ་གྱིས། །འགྲོ་བ་ཐམས་ཅད་ཟད་པར་འགྱུར། །སྐྱེ་དང་འཆི་ལས་རྣམ་པར་གྲོལ། །འཁོར་བའི་རྒྱ་མཚོ་བརྒལ་བར་འགྱུར། །དེ་དག་སྐྱེ་བ་ཕྱི་མར་ནི། །ཕྱིར་ཡང་མངལ་གྱིས་མི་གོས་ཏེ། །ཡང་དང་ཡང་དུ་པདྨ་ལས། །རྫུས་ཏེ་སྐྱེ་བ་དག་ཏུ་འགྱུར། །རྟག་ཏུ་བདེ་བ་ཅན་དུ་འགྲོ། །གང་ན་འདྲེན་པ་ཚེ་དཔག་མེད། །བཞུགས་པའི་སྤྱན་སྔར་རྟག་ཏུ་དེར། །སྐྱེ་འགྱུར་ཐེ་ཚོམ་མི་་ཟ་ཞིང་། །དོན་རྣམས་བདེ་བར་འགྲུབ་འགྱུར་ཞིང་། །རིགས་སྔགས་སྣ་ཚོགས་བདེ་བར་འགྲུབ། །བདེ་བར་659

དཀྱིལ་འཁོར་འགྲུབ་འགྱུར་ཞིང་། །རྟག་ཏུ་མི་ལྡོག་ས་གནས་འགྱུར།།ཕྱག་རྒྱ་འདི་དག་མཐོང་ཙམ་གྱིས། །སངས་རྒྱས་བྱང་ཆུབ་དང་མཉམ་འགྱུར། །དུས་གསུམ་གཤེགས་པའི་སངས་རྒྱས་ལ། །བླ་མེད་དགེ་རྩ་བསྐྱེད་པར་འགྱུར། །འཇིག་རྟེན་འདི་དང་ཕ་རོལ་ཏུ། །བསོད་ནམས་ཕུང་པོ་ཆེན་པོ་ཐོབ། །དེ་ནས་དཀྱིལ་འཁོར་རབ་བཤད་པ། །དེ་ཉིད་འགྲུབ་པའི་ཕྱག་རྒྱ་རྣམས། །འཇིག་རྟེན་འདི་དང་ཕ་རོལ་དུ། །འདོད་པ་ཐམས་ཅད་རབ་ཏུ་སྦྱིན། །སྡིག་པ་ཐམས་ཅད་མོད་ལ་སེལ། །གང་ཞིག་མཚམས་མེད་བྱེད་པ་དག །མི་བཟད་མནར་མེད་གནས་པ་ཡི། །སྡིག་པ་ཐམས་ཅད་འཇིག་པར་འགྱུར། །དམྱལ་བའི་སྒོ་རྣམས་བཅད་ནས་ནི། །མཐོ་རིས་སྒོ་ཕྱེ་ཐེ་ཚོམ་མེད། །སྒོ་ཕྱེ་གྱུར་པ་རྣམས་ལ་ནི། །སངས་རྒྱས་ཞིང་རྣམས་སྣང་བར་འགྱུར། །དེ་བཞིན་གཤེགས་པ་ཐམས་ཅད་ཀྱི་དགོངས་པ་མགོན་པོ་འཇིག་རྟེན་དབང་ཕྱུག་གི་ཕྱག་རྒྱའི་དཀྱིལ་འཁོར་མཐོང་བ་ཙམ་གྱིས་སེམས་ཅན་ཕྱིར་མི་ལྡོག་པར་འགྱུར་རོ། །དཀྱིལ་འཁོར་འདི་མཐོང་ན། ཤི་འཕོས་པའི་མོད་ལ་བདེ་བ་ཅན་དུ་སྐྱེ་བར་འགྱུར་རོ། །དཀྱིལ་འཁོར་འདིར་བཞུགས་པ་ཙམ་གྱིས་གང་ན་ཐུབ་པ་འདྲེན་པ་འོད་དཔག་མེད་བཞུགས་པའི་ཕོ་བྲང་དུ་མྱུར་དུ་འཇུག་པར་འགྱུར་རོ། །དཀྱིལ་འཁོར་གྲུ་བཞི་པ་སྒོ་བཞི་པ་ཐེམ་སྐས་བཞིས་བརྒྱན་པ། རྟ་བབས་གསལ་བར་མ་གསུངས་ཀྱང་དོན་གྱིས་ཐོབ་བོ། །དེའི་ནང་དུ་སྣམ་བུ་ཆ་ཆེན་གཅིག་དོར་བར་ཐིག་བཞི་བཏབ་པའི་ལེ་ཚེ་དགུ། མཐའ་མདུང་རྩེ་གསུམ་པའི་ཕྲེང་བས་བསྐོར་བར་བྱའོ།།དབུས་ཀྱི་སྙིང་པོར་པདྨའི་རིགས་ཀྱི་660

དཀྱིལ་འཁོར་དོན་ཡོད་ཞགས་པའི་དཀྱིལ་འཁོར་བྲིའོ།།དེ་ལ་དབུས་སུ་སྤྱན་རས་གཟིགས་དབང་ཕྱུག་གསེར་གྱི་མདོག་ཅན་ཚངས་པའི་ཆ་བྱད་འཆང་བ། རལ་བའི་ཐོར་ཚུགས་ཀྱིས་བརྒྱན་པ། ཚད་དང་ལྡན་པ་ཆ་བྱད་མཛེས་པ།ཆ་ཤིན་ཏུ་རྣམ་པར་མཛེས་པ། ཕྱག་གཉིས་པ། སྤྱན་གསུམ་པ། འོད་དཔག་མེད་ཀྱིས་དབུ་བརྒྱན་པ། གཡས་ན་ཟླ་བ་ཚེས་པ། ཕྱག་གཡོན་ན་པདྨ་དང་རིལ་བ་སྤྱི་བླུགས་ཐོསྣམས་པ། གཡས་མི་འཇིགས་པ་སྦྱིན་པ། དེའི་དབུའི་སྟེང་གི་གཡས་སུ་འོད་དཔག་མེད། གཡོན་དུ་ཤཱཀྱའི་རྒྱལ་པོ་སྐྱིལ་མོ་ཀྲུང་བཅས་ཏེ་བཞུགས་པ་བྲི། དེ་ནས་སྤྱི་རྒྱུད་ལས། གྲགས་ལྡན་མ་དང་དཀར་ཆེན་མོ། །དེ་བཞིན་གོས་དཀར་ཅན་དང་ནི། །རྟ་མགྲིན་དང་ནི་རལ་བ་གཅིག །སྒྲོལ་མ་དཀར་ཤམ་དཔལ་མོ་ཆེ། །འདོད་པ་འབྱོར་བྱེད་གསང་སྔགས་བདག །འཕགས་པ་སྤྱན་རས་གཟིགས་དབང་གི །དཀྱིལ་འཁོར་མ་ལུས་པ་རྣམས་སུ། །མཁས་པས་ཆོ་ག་བཞིན་དུ་དགོད། །ཅེས་གསུངས་པས།མདུན་དུ་རིགས་སྔགས་ཀྱི་རྒྱལ་མོ་གོས་དཀར་མོ། གཡོན་པདྨ། གཡས་ཕྱག་འཚལ་བ། གཡས་སུ་སྒྲོལ་མ་ཨུཏྤལ་དང་རིན་པོ་ཆེ་ཐོགས་པ། རྒྱབ་ཏུ་དྲག་ལྡན་མ་སྔར་བཞིན་དུ་བྲི།གཡོན་དུ་དཀར་མོ་ཀུ་མུ་ཏ་དང་རིན་པོ་ཆེ་ཐོགས་པ། ལྷོ་ཤར་དུ་རྟ་མགྲིན་སྔར་དང་འདྲ་བ། ལྷོ་ནུབ་ཏུ་འདོད་པ་འབྱོར་བྱེད།ནུབ་བྱང་དུ་ཐོར་ཚུགས་ཅོད་པན་ཏེ། སྔར་བསྟན་པའི་པདྨ་གཙུག་ཏོར།བྱང་ཤར་དུ་ཁྲོ་བོ་ལྕགས་ཀྱུ་འོག་ནས་འཆད་པ་བཞིན་བྲིའོ། །པདྨའི་ཕྱིའི་གྲ་བཞིར།ལྷོ་ཤར་དུ་ཁྲོ་གཉེར་མ་མེ་ཏོག་སྣ་ཚོགས་འཆང་བའམ། ཡང་ན་སྔར་661

བསྟན་པ་ལྟ་བུ། ལྷོ་ནུབ་ཏུ་རལ་གཅིག་མ་མཆེ་བ་གཙིགས་པ། འཇིགས་སུ་རུང་ཞིང་མི་སྡུག་པ།སྤྲུལ་སེ་རལ་ཁར་ཐོགས་པ། ཕྱག་བཞིའི་གཡས་ན་རྡོ་རྗེ་དང་དགྲ་སྟ། གཡོན་ན་སྡིགས་མཛུབ་ཀྱི་ཕྱག་གིས་ཁྲག་འཛག་པའི་མགོ་བོའི་ཅོ་ཏོ་ནས་འཛིན་པ་དང་། ཁྲག་གི་སྣོད་ཡོངས་སུ་འཛིན་པ་དང་། གླང་པོ་ཆེའི་པགས་པ་རློན་པའི་སྟོད་གཡོགས་འཕྱང་བ་དང་། སྨད་གཡོགས་ཅན་ནོ། །ནུབ་བྱང་དུ་དཔལ་མོ། བྱང་ཤར་དུ་པདྨ་རིགས་མཛེས་མ་རྣམས་བྲིའོ། །ལྷོའི་གྲའི་གནས་སུ་དེ་བཞིན་གཤེགས་པའི་རིགས་ཀྱི་དཀྱིལ་འཁོར་ཚོན་སྣ་ཚོགས་ཀྱིས་བྲིའོ། །ཞེས་གསུངས་ལ་འདི་བྲིའི་དམིགས་བསལ་མ་གསུངས་ཀྱང་། དབུས་སུ་སེངྒེའི་ཁྲི་ལ་བཅོམ་ལྡན་འདས་ཤཱཀྱ་ཐུབ་པ་མཚན་དཔེས་བརྒྱན་པ་གསེར་མདོག རྒྱན་ཐམས་ཅད་ཀྱིས་བརྒྱན་པ། ཆོས་འཆད་ཀྱི་ཕྱག་རྒྱ་ཅན་བྲིའོ། །སྤྱི་རྒྱུད་དུ། མཛོད་སྤུ་དང་ནི་མདུང་ཐུང་དང་། །འཁོར་ལོས་བསྒྱུར་བ་ཆེར་འབྱུང་བཅས། །རིགས་སྔགས་ཆེན་མོ་སྤྱན་དང་ནི། །ཡིད་བཞིན་ནོར་བུ་རྒྱལ་མཚན་དང་།།མངག་གཞུག་བརྩོན་འགྲུས་ཆེན་མོ་དང་། །དེ་བཞིན་གཞན་གྱིས་མི་ཐུབ་པ། །དེ་བཞིན་གཤེགས་པའི་རིགས་བདག་ནི། །དཀྱིལ་འཁོར་ཀུན་ལ་དགོད་པར་བྱ། །ཞེས་གསུངས་པས། ཤར་དུ་བྱང་ཆུབ་སེམས་དཔའ་ཐམས་ཅད་འདུས་པའི་ཡིད་བཞིན་ནོར་བུའི་རྒྱལ་མཚན། ལྷོ་རུ་རིགས་ཀྱི་ཡུམ་སྤྱན་མ། ནུབ་ཏུ་གཙུག་ཏོར་འཁོར་ལོས་བསྒྱུར་བ།བྱང་དུ་གཙུག་ཏོར་ཆེར་འབྱུང་། བྱང་ཤར་དུ་ལྷ་མོ་མཛོད་སྤུ། ལྷོ་ཤར་དུ་མདུང་ཐུང་སྟེ། ཁྲོ་མོ་རྡོ་རྗེ་རྩེ་མོ། ལྷོ་ནུབ་ཏུ་མངག་གཞུག་བརྩོན་འགྲུས་ཆེན་མོ་སྟེ།662

མི་གཡོ་བ། ནུབ་བྱང་དུ་ཁྲོ་བོ་གཞན་གྱིས་མི་ཐུབ་པའོ། །སྤྱི་རྒྱུད་ལས། དཀྱིལ་འཁོར་མ་ལུས་པ་རྣམས་སུ། །མ་བཤད་པར་ནི་དོགས་མེད་པ། །སངས་རྒྱས་བཅོམ་ལྡན་འོག་ལོགས་སུ། །གཞན་གྱིས་མི་ཐུབ་ལྷ་མོ་བྲི། །ཞེས་པས། གཙོ་བོའི་འོག་ཡིད་བཞིན་གྱི་ནོར་བུའི་རྒྱལ་མཚན་གྱི་ནང་ངམ་ཕྱི་རུ་ལྷ་མོ་་་་་་་་་་གཞན་གྱིས་མི་ཐུབ་མ་བྲི། སྤྱི་རྒྱུད་དུ། འཇམ་དཔལ་གཞོན་ནུར་གྱུར་པ་དང་། །རྒྱལ་སྲས་མཐུ་ཆེན་ཐོབ་པ་དང་། །ནམ་མཁའི་སྙིང་པོ་དོན་གྲུབ་དང་། །དྲི་མ་མེད་པའི་བློ་གྲོས་དང་། །དེ་ལ་སོགས་པའི་སེམས་དཔའ་བཞི། །དཀྱིལ་འཁོར་གྱི་ནི་ཕྱི་རོལ་དགོད། །ཅེས་གསུངས་པས་གྲ་བཞི་ལ་སེམས་དཔའ་བཞི་བྲིའོ། །དེ་ནས་བྱང་གི་གྲར་བྲི་བ་ནི། རྡོ་རྗེའི་རིགས་ཀྱི་དཀྱིལ་འ་ཁོར་ཚོན་རྩི་སྣ་ཚོགས་ཀྱིས་རྣམ་པར་བཀྲ་བ་བྲིའོ། །ཞེས་གསུངས་པས།དབུས་སུ་ཕྱག་ན་རྡོ་རྗེ། སྤྱི་རྒྱུད་དུ། རྡོ་རྗེ་ལྕགས་ཀྱུ་ཁུ་ཚུར་དང་། །རིག་པའི་རྒྱལ་པོ་ཕྱག་རྒྱ་བཅས།།ཁྲོ་བོ་ཆེན་པོ་ཐབ་སྦྱོར་དང་།།གོམ་པ་འདོར་བ་ཉིད་དང་ནི། །རྡོ་རྗེ་ལུག་རྒྱུད་བེ་ཅོན་དང་། །ཁྲོ་བོ་འཆོལ་པ་ཞེས་བྱ་དག །ཕྱག་ན་རྡོ་རྗེའི་དཀྱིལ་འཁོར་དུ། །མ་སྨོས་ཀྱང་ནི་དེ་དག་དགོད། །ཅེས་གསུངས་ལ།ཕྱག་ན་རྡོ་རྗེའི་དྲུང་དུ་ནི། །རྡོ་རྗེ་ཐབ་སྦྱོར་ཀུན་དུ་བྲི། །བརྩོན་འགྲུས་ཆེན་པོས་མཱ་མ་ཀཱི། ཕྱག་རྒྱ་ཆེན་པོ་བྲི་བར་བྱ། །ཞེས་གསུངས་པས་ཤར་དུ་རིགས་ཀྱི་ཡུམ་མཱ་མ་ཀཱི། ལྷོར་རུ་རིག་པའི་རྒྱལ་པོ་བདུན་གྱི་ནང་ནས་གཅིག་སྟེ། རྡོ་རྗེ་ཀཱི་ལི་ཀཱི་ལི་ཡ་ལྟ་བུའོ། །ནུབ་ཏུ་རིག་པའི་རྒྱལ་བོ་རྡོ་རྗེ་ལྕགས་ཀྱུ་མ། བྱང་དུ་རྡོ་རྗེ་ཁུ་ཚུར་མ། ལྷོ་ཤར་དུ་བདུད་རྩི་ཐབ་སྦྱོར། ལྷོ་ནུབ་ཏུ་ཁྲོ་བོ་གོམ་པ་663

འདོར་བ། ནུབ་བྱང་དུ་རྡོ་རྗེ་ལུག་གུ་རྒྱུད་དེ། རྡོ་རྗེ་ལྕགས་སྒྲོགབྱང་ཤར་དུ་བེ་ཅོན་ཏེ།དབྱུག་སྔོན་ཅན།དེའི་ཕྱིའི་ལྷོ་ཤར་ཏུ་ཁྲོ་བོ་འཆོལ་པ།སྟོ་ནུབ་ཏུ་སྙིང་པོ་བརྒྱད་ཀྱི་ནང་ནས་གཅིགནུབ་བྱང་དུ་ཕོ་ཉ་བཅུའི་ནང་ནས་གཅིག་ནི། གཞན་གྱིས་མི་ཐུབ་མའོ། །ཕྱག་བརྙན་དྲུག་ཅུ་རྩ་བཞིའི་ནང་ནས་གང་ཡང་རུང་བ་ཞིག་བྱང་ཤར་དུའོ། །དེ་ནས་ནུབ་ཀྱི་གྲར་བྲི་བ་ནི། ནོར་བུའི་རིགས་ཀྱི་དཀྱིལ་འཁོར་ནི། ཚོན་སྣ་ཚོགས་པས་རྣམས་པར་བྲིའོ། །ཞེས་གསུངས་ཤིང་། ཡང་ནོར་བུའི་རིགས་སུ་དེ་བཞིན་གཤེགས་པ་བཞག་ཅིང་།དེ་བཞིན་གཤེགས་པའི་རིགས་དང་ཐམས་ཅད་དུ་རྡོ་རྗེ་འཛིན་པ་བཞག་ན་སྤྱིའི་རིགས་འགྲུབ་བོ།།ཞེས་གསུངས་པས་དབུས་སུ་བཅོམ་ལྡན་འདས་ཐུབ་པ། དེའི་གཡས་སུ་ཕྱག་ན་རྡོ་རྗེ་དང་།གཡོན་དུ་བརྒྱ་བྱིན་རྔ་ཡབ་དང་རྡོ་རྗེ་ཐོགས་པའོ། །ཤར་དུ་རྣམ་སྲས།མེར་གང་བཟང་།ལྷོར་ནོར་བུ་བཟང་པོ།ལྷོ་ནུབ་ཏུ་ནོར་སྦྱིན། ནུབ་ཏུ་པི་ཙི་ཀུཎྜ་ལི། ནུབ་བྱང་དུ་ཀི་ལི་མི་ལི། བྱང་དུ་སྒོའི་དབང་པོ།བྱང་ཤར་དུ་སྤྱོད་པའི་དབང་པོ་རྣམས་སྔར་བཞིན་དུ་བྲིའོ།།གྲ་བཞིར་རྣམ་ཐོས་སྲས་ཀྱི་བུ་བཞི་བྲིའོ། །དེ་ནས་ཤར་གྱི་གྲར་གླང་པོ་ཆེའི་རིགས་ཀྱི་དཀྱིལ་འཁོར་ཚོན་ཇི་སྣ་ཚོགས་ཀྱིས་རྟག་ཏུ་ཤིན་ཏུ་མཛེས་པ་་་་་་་་དང་། ཤིན་ཏུ་གསལ་བར་བྲིའོ། །ཞེས་གསུངས་ཏེ། ལྷ་འདི་བྲིའི་དམིགས་གསལ་མ་གསུངས་ཀྱང་། དབུས་སུ་སངས་རྒྱས་དང་། དེའི་ཕྱོགས་མཚམས་རྣམས་སུ་རིགས་དེའི་བདག་པོ་ལྔ་རྩེན་དང་། བདག་མོ་རྡོ་རྗེ་འོག་པགས་མ་ལ་སོགས་པ་དེའི་རིགས་སུ་གཏོགས་པའི་གནོད་སྦྱིན་འགོད་པར་དོན་གྱིས་664

ཐོབ་བོ། །རེ་མིག་དགུའི་གྲ་བཞིར་རྒྱལ་ཆེན་བཞི་སྟོབས་པོ་ཆེ་གོ་ཆ་བགོས་པ་དྲག་ཤུལ་གྱི་གཟུགས་ཅན་མཚོན་ཆ་འབར་བ་ཐོགས་པའོ། །སྣམ་བུ་ལ་ཤར་སྒོའི་ངོས་སུ་རི་པོ་ཏ་ལ་མེ་ཏོག་དང་ཤིང་སྣ་ཚོགས་ཀྱིས་ལེགས་པར་བརྒྱན་པ།རིའི་ལྟ་དང་བཅས་པའི་དབུས་སུ་སྒྲོལ་མ།ལྷོར་རིའི་རྒྱལ་པོ་རི་རབ་ཀླུའི་རྒྱལ་པོ་དགའ་བོ་དང་། ཉེ་དགའ་བོས་དཀྲིས་པ། སུམ་ཅུ་རྩ་གསུམ་པའི་རིས་ཀྱི་ལྷ་དང་བཅས་པ་བྲིས་པ་དེ་ལ་གོས་དཀར་མོ་གཞག་གོ །ནུབ་ཏུ་རི་ཏི་སེ་ལྷའི་མེ་ཏོག་དང་ཤིང་སྔོན་པས་གང་བའི་རིན་པོ་ཆེའི་རྒྱལ་མཚན་་་་་་་དང་གཡོན་སྐུ་གདུང་བསྣམས་པའོ། །དེའི་མདུན་དུ་ཛམྦྷ་ལ་གསེར་མདོག་ཅན། དེའུ་ལེ་དང་རིན་པོ་ཆེ་འབར་བ་བསྣམས་པའོ།།གཡས་སུ་གང་བཟང་ནེའུ་ལེ་དང་བུམ་པ་བསྣམས་པའོ། །རྒྱབ་ཏུ་ནོར་བཟང་དཀར་པོ། ནེའུ་ལེ་དང་རིན་ཆེན་སྙེ་མ་བསྣམས་པའོ།།གཡོན་དུ་ཀུ་བེ་ར་ནག་པོ།ནེའུ་ལེ་དང་རལ་གྲི་བསྣམས་པའོ། །ཡང་དག་ཤེས་སེར་པོ། ནེའུ་ལེ་དང་རིན་པོ་ཆེའི་གྲི་བསྣམས་པའོ།།འབྲོག་གནས་ནག་པོ།ནེའུ་ལེ་དང་མདུང་བསྣམས་པ། པརྩི་ཀ་སེར་སྐྱ། ནེའུ་ལེ་དང་ཁང་བ་བརྩེགས་པ་བསྣམས་པ། རོལ་པ་འཁྱིལ་བ་དཀར་པོ། དེའུ་ལེ་དང་གྲི་གུག་བརྣམས་པའོ། །དེ་དག་རྣམས་ནི། རྟའི་སྟེང་ན་གནས་ཤིང་རིག་པ་འཛིན་པའི་དགོས་པ་སྒྲུབ་པའོ། །ཞེས་གར་མཁན་མཆོག་གི་བརྟག་པ་ཕྱི་མ་ལས་གསུངས་པའི་ཕྱིར་རྒྱས་པར་ཤོང་ས་ཡོད་ན།དེའི་ཕྱིའི་འཕར་མ་ལ་དེད་དཔོན་ཉི་ཤུ་རྩ་བརྒྱད། དེའི་ཕྱིའི་འཕར་མ་ལ་སྟོབས་ཅན་སུམ་ཅུ་རྩ་གཉིས་རྣམས་ཀྱང་བྲིའོ། །ཡང་དེ་ནས་ཤར་གྱི་གྲར་665

ལྷ་དང་བཅས་པ་བྲིས་ལ། དེ་ལ་གོས་དཀར་མོ་གཞག་གོ །ནུབ་ཏུ་རི་ཏི་སེ་ལྷའི་མེ་ཏོག་དང་ཤིང་ལྗོན་པས་གང་བའི་རྩེ་མོར་ལྷ་མོ་དཔེ་མེད་མའོ།།བྱང་སྒོར་རི་སྤོས་ཀྱི་ངད་ལྡང་དྲི་ཟའི་ཚོགས་ཀྱིས་གང་བ།ཤིང་ལྗོན་པ་སྣ་ཚོགས་ཀྱིས་མཛེས་པ་ལ་སྒྲོལ་མ་བདུན་བྲིའོ།།ཤར་སྒོ་ཕོ་ཉ་མོ་ཞི་བ་ཕོ་ཉ་མོ་བདུན་གྱིས་ཡོངས་སུ་བསྐོར་བ། ལྷོ་སྒོར་སྲིང་མོ་རལ་པ་གཅིག་པ་སྲིང་མོ་བདུན་གྱིས་ཡོངས་སུ་བསྐོར་བ། ནུབ་སྒོར་རྡོ་རྗེ་ལུ་གུ་རྒྱུད་ལུ་གུ་རྒྱུད་བདུན་གྱིས་ཡོངས་སུ་བསྐོར་བ། བྱང་སྒོར་ཁྲོ་གཉེར་ཅན་གྱི་རྒྱལ་མོ་ཁྲོ་གཉེར་ཅན་བདུན་གྱིས་ཡོངས་སུ་བསྐོར་བ་བྲིའོ། །དོན་ཡོད་ཞགས་པ་རྣམ་པར་ཐར་པའི་དཀྱིལ་འཁོར་རོ།།དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་བཞི་དང་ལྡན་པའི་རྩ་་་་ཐིག་གི་ནང་དུ་ཆ་ཕྲན་གསུམ་དོར་ནས་དང་། ཡང་གཅིག་དོར་ནས་ཐིག་སྐུམ་གཉིས་ཀྱིས་བར་འཁོར་ལོའི་ཕྲེང་བ་དང་། དེ་ནས་གསུམ་དང་ཡང་གཅིག་དོར་བའི་བར་དུ་པདྨའི་ཕྲེང་བ་དང་། དེ་ནས་གསུམ་དང་། ཡང་གཅིག་དོར་བའི་བར་དུ་ལྕགས་སྒྲོག་དང་མདུང་རྩེ་གསུམ་པ། དེའི་ནང་དུ་པདྨ་འདབ་མ་བཅུ་གཉིས་པ། དེའི་ལྟེ་བར་ཁྲོ་བོ་ཞགས་པ་དྲག་པོའི་གཟུགས་ཅན་གཡས་རལ་གྲི། གཡོན་དགྲ་སྟ་འཛིན་པ་རལ་པའི་ཅོད་པན་འཛིན་པ། རྒྱན་ཐམས་ཅད་ཀྱིས་བརྒྱན་པ། ལུས་ཕྱེད་མན་ཆད་ཞགས་པས་དཀྲིས་པ། ཞལ་མཆེ་བ་གཅིགས་ཤིང་འཇིགས་སུ་རུང་བ། པདྨ་དང་མདུང་རྩེ་གསུམ་གྱི་གདན་ལ་གནས་པ། མདུང་རྩེ་གསུམ་པ་ནམ་མཁའ་ལས་ཕྱིར་667

ཐོགས་པ་པདྨ་དང་བཅས་པ་བྱའོ།།པད་འདབ་བཅུ་གཉིས་ལ་ཕྱོགས་རྣམས་སུ་ལྕགས་ཀྱུ་དང་། མཚམས་སུ་རྩེ་གསུམ་བྲི། མུ་ཁྱུད་ནང་མ་དང་ཕྱི་མའི་བར་དུ་ལག་པའི་ཕྱག་རྒྱ་མཚོན་ཆ་སྣ་ཚོགས་འཛིན་པ་བྲི་སྟེ། རལ་གྲི་དང་།ཞགས་པ་དང་། མདུང་རྩེ་གསུམ་དང་། ཙ་བ་ལ་དང་། མདུང་རྩེ་གཉིས་དང་། དུང་དང་། ཏིརླ་དང་། འཁོར་ལོ་དང་། རྩེ་གསུམ་ཁ་གདེངས་དང་། ཐོ་བ་དང་། མདུང་དང་། རལ་གྲི་དང་། ནོར་བུ་དང་། མདུང་རྩེ་གསུམ་དང་།མདའ་བོ་ཆེ་དང་། ལས་ཀྱི་རྡོ་རྗེ་དང་། རྩེ་ལྔ་དང་། པཪྵ་སུ་ལ་དང་། རྡོ་རྗེ་ཟུར་གསུམ་དང་། པདྨ་དང་། རྩེ་གསུམ་དག་ཁ་དོག་སྣ་ཚོགས་འབར་བ་ཕྱི་ནང་དུ་ཆ་མཉམ་པར་བགོས་ལ་བྲིའོ། །མུ་ཁྱུད་ཕྱི་མའི་སྣམ་བུ་ལ་ཤར་དུ་དེ་བཞིན་གཤེགས་པའི་རིགས་ཀྱི་མཚན་མའི་ཕྱག་རྒྱ་ལྷུང་བཟེད་དང་ཆོས་་་་་་་གོས་དང་འཁར་གསིལ་དང་རིལ་བ་སྤྱི་བླུགས་ལ་སོགས་པ་བྲིའོ། །ལྷོར་པདྨའི་རིགས་ཀྱི་ཕྱག་རྒྱ་པདྨ་དང་ཀུ་མུ་ཏ་དང་གླེགས་བམ་ལ་སོགས་པ་་་་་་་བྲིའོ། །ནུབ་ཏུ་ནོར་བུའི་རིགས་ཀྱི་མཚན་མ་རིན་པོ་ཆེ་དང་རིན་པོ་ཆེའི་བུམ་པ་དང་འབྲས་ཀྱི་སྙེ་མ་ལ་སོགས་པ་བྲིའོ། །བྱང་དུ་རྡོ་རྗེའི་རིགས་ཀྱི་ཕྱག་རྒྱ་རྡོ་རྗེ་དང་རྡོ་རྗེ་རྩེ་གསུམ་དང་། རྡོ་རྗེ་རྩེ་གཅིག་པ་ལ་སོགས་པ་བྲིའོ། །ཤར་སྒོར་དེ་བཞིན་གཤེགས་པའི་རིགས་ཀྱི་ཁྲོ་བོའི་རྒྱལ་པོ་བྲིའོ། །ལྷོ་རུ་པདྨ་ཡངས་པའི་དཀྱིལ་འཁོར་གྱི་ཁྲོ་བོའོ། །ནུབ་ཏུ་ནོར་བུ་རིགས་ཀྱི་ཁྲོ་བོའོ། །བྱང་དུ་རྡོ་རྗེའི་རིགས་ཀྱི་ཁྲོ་བོ་བྲི་སྟེ། ཁྲོ་བོ་ཐམས་ཅད་འབར་བའི་སྙིང་པོ།རྒྱན་ཐམས་ཅད་ཀྱིས་བརྒྱན་པ། ལག་པ་བཞི་པ། མཚོན་ཆ་སྣ་ཚོགས་པ་668

འཛིན་པ། རི་རབ་ལ་གནས་པ། སྐྱིལ་ཀྲུང་བྱེད་པས་ལུས་ཅུང་ཟད་བསྐུམ་པ་བྱའོ། །ཕྱིའི་རི་མོའི་དཀྱིལ་འཁོར་ཏེ།སྒོའི་ཕྱི་རུ་ནོར་བུ་དང་།རྡོ་རྗེ་དང་།མེ་ཏོག་དང་།མདུང་རྩེ་གསུམ་པ་བྲིའོ།ཁྲོ་བོའི་དཀྱིལ་འཁོར་རོ།།དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་བཞི་དང་བཅས་པའི་་་་་དབུས་སུ་ཚངས་ཐིག་ནས་ཆ་ཆེན་གཅིག་དོར་ནས་ཆ་ཆུང་རེ་རེ་བའི་ཐིག་་་་དྲུག་ཏུ་འགྱུར་རོ།།དང་པོ་ལ་པདྨ་དང་། གཉིས་པ་ལ་མདུང་རྩེ་གསུམ་དང་།གསུམ་པ་ལ་རྡོ་རྗེ་དང་། བཞི་པ་ལ་ཨུཏྤལ་དང་། ལྔ་པ་ལ་ནོར་བུ་རིན་པོ་ཆེའི་རི་མོའོ། །དེའི་ཕྱིའི་ཁོར་ཡུག་ཏུ་འབར་བའི་ཕྲེང་བ་སྟེ། འོད་ཟེར་ཕྲེང་བ་བྲིའོ། །དབུས་ཀྱི་ལྟེ་བར་པདྨ་དཀར་པོ་འདབ་མ་སུམ་ཅུ་རྩ་གཉིས་པ། ལྟེ་བ་དང་གེ་སར་དང་བཅས་པའི་ལྟེ་བར་རིག་པའི་ལྷ་མོ་ཕྱག་བཞི་པ།སྒྲོལ་མ་དང་འདྲ་བའི་ཆ་བྱད་འཆང་བ། འོད་དཔག་མེད་ཀྱི་ཅོད་པན་འཆང་བ།རྒྱན་ཐམས་ཅད་ཀྱིས་བརྒྱན་པ། སྣ་ཚོགས་པའི་གོས་འཛིན་པ། པདྨ་དང་ཞགས་པ་དང་རལ་གྲི་འཆང་ཞིང་ནོར་བུ་རིན་པོ་ཆེ་ཆེན་པོའི་རྒྱལ་མཚན་་་་ཐོགས་ཏེ། བཅོམ་ལྡན་འདས་ལ་ཉེ་བར་འདུད་པར་བྱེད་ཅིང་། ་སྐྱིལ་ཀྲུང་ཕྱེད་པས་བཞུགས་པའོ། །མདུན་དུ་ལྷ་མོ་སྒྲོལ་མ་ཐལ་མོ་སྦྱར་བ་སྨད་པ།རྒྱན་ཐམས་ཅད་ཀྱིས་རྣམ་པར་བརྒྱན་པའོ། །གཡས་སུ་གོས་དཀར་མོ། རྒྱན་ཐམས་ཅད་ཀྱིས་བརྒྱན་ཅིང་རབ་ཏུ་བཞད་པ། སྨིན་མ་དཔྲལ་བར་གཡོ་ཞིང་བཅོམ་ལྡན་འདས་ལ་ཟུར་མིག་གིས་ལྟ་བར་བྱེད་པ་བྱའོ། །རྒྱབ་ཏུ་འཕགས་པ་དཔལ་མཛེས་རྒྱན་ཐམས་ཅད་ཀྱིས་བརྒྱན་པ། ཅིབཅོམ་ལྡན་འདས་ལ་ལྟ་669

བར་བྱེད་བཞིན་པ།སྣ་ཚོགས་པའི་མེ་ཏོག་གི་ཕུར་མ་འཆང་བར་བྱེད་པའོ། །གཡོན་དུ་རལ་གཅིག་མ་ཕྱག་བརྒྱད་མ། ཞལ་མཆེ་བ་གཙིགས་པ། རལ་པ་གྱེན་དུ་བརྗེས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། མཚོན་ཆ་སྣ་ཚོགས་པ་འཛིན་པ་སྟེ། རལ་གྲི་དང་། དགྲ་སྟ་དང་།ཞགས་པ་དང་། རལ་གྲི་དང་། མདུང་རྩེ་གསུམ་པ་དང་། རྡོ་རྗེ་དང་། པདྨ་དང་། སྡིགས་མཛུབ་བྱེད་པ་བྱའོ། །ལྷོ་ཤར་དུ་ཁྲོ་བོ་དོན་ཡོད་ལྕགས་ཀྱུ།ཞལ་གཅིག་པ་ཞལ་དང་པོ་ཞི་བ། སྤྱན་གསུམ་པ། རལ་པའི་ཅོད་པན་ཅན། འོད་དཔག་མེད་ཀྱི་དབུ་བརྒྱན་པ། ཟླ་བས་མཛེས་པ་ཕྱག་བཞི་པ། རྒྱན་ཐམས་ཅད་ཀྱིས་བརྒྱན་པ། གཡས་ཞལ་དྲག་པོའི་གཟུགས་ཅན་འཇིགས་པར་བྱེད་པ། ཚེམས་ཀྱིས་མ་མཆུ་མནན་པ། དབུ་སྤ་གྱེན་བརྫེས་ཀྱི་རལ་པའི་ཐོར་ཚུགས་ཅན། གཡོན་པ་དྲག་པོ་མཆེ་བ་གཙིགས་པ། ཞལ་རྣམ་པར་འགྱུར་བ། དབུ་སྐྲ་འཁྱིལ་ཞིང་གྱེན་བརྫེས་རལ་པ་བཅིངས་པ། འོད་དཔག་མེད་ཀྱིས་དབུ་བརྒྱན་པ། དྲག་ཏུ་བཞད་པའོ། །རྩ་ཞལ་ཞི་བའི་ཞལ་གྱི་སྟེང་དུ་སྐུ་ཕྱེད་པའི་ཁྲོ་བོའི་རྒྱལ་པོ་འབར་བའི་སྙིང་པོར་ཆུད་པ། ཨུཏྤལ་སྔོན་པོའི་ཁ་དོག་ཅན། དབུ་སྐྲ་དམར་པོ་ཅུང་ཟད་འཁྱིལ་བ། འོད་དཔག་མེད་ཀྱི་ཅོད་པན་ཅན། རྒྱན་ཐམས་ཅད་ཀྱིས་བརྒྱན་པ། ཕྱག་གཉིས་ཀྱི་གཅིག་གིས་རལ་གྲི་དང་། གཉིས་པས་ཐོ་བ་འབར་བ་ཅན། གཅིག་གིས་པདྨ་གེ་སར་འབར་བའི་སྙིང་པོ་ཅན། གཉིས་པས་ལྕགས་ཀྱུ་དང་མདུང་རྩེ་གསུམ་སྟེ། གཡས་པ་ནའོ། །གཡོན་པས་ཁྲོ་བོ་ཆེན་པོ་དྲག་པོ་དྲག་ཏུ་རྒོད་པའི་གཟུགས་ཅན། དོན་ཡོད་པའི་ཞགས་པ་670

འཛིན་པའོ། །གཡས་པ་དབུགས་འབྱིན་པའི་རིན་པོ་ཆེའི་ཆར་འབེབས་པ།ཕྱག་ཐམས་ཅད་འབར་བའི་སྙིང་པོ་འོད་ཟེར་ཁ་དོག་སྣ་ཚོགས་པ་བྱ་སྟེ། ་་་་་པདྨའི་གདན་ལ་སྐྱིལ་ཀྲུང་གིས་བཞུགས་པའོ། །ལྷོ་ནུབ་ཏུ་ཁྲོ་བོ་ལྕགས་ཀྱུ།ནུབ་བྱང་དུ་ཁྲོ་བོའི་རྒྱལ་པོ་རྡོ་རྗེ་འཆང་བ། བྱང་ཤར་དུ་རྡོ་རྗེ་འཛིན་པ་བཅོམ་ལྡན་འདས་ལ་ཟས་འདྲེན་པའི་ཚུལ་བྲིའོ། །ཡང་ན་པདྨ་དཀར་པོ་ཞེས་བྱ་བ་དེ་ལྟ་བུ་བྲིས་ནས་དཀྱིལ་འཁོར་གྱི་ལྷ་རྣམས་མཛེས་པ་དང་། ཞི་བ་དང་ཁྲོ་གཉེར་ཅན་མ། དྲག་པོ་སྣ་ཚོགས་པའི་གཟུགས་འཆང་བ། མཚོན་ཆ་སྣ་ཚོགས་པ་ཐོགས་པ། དཀྱིལ་འཁོར་གྱི་ཚད་ཇི་ལྟ་བ་བཞིན་དུའོ། །རྒྱན་ཐམས་ཅད་ཀྱིས་བརྒྱན་པ། གོས་སྣ་ཚོགས་འཆང་བ། སྐྱེས་པ་ལོ་བཅུ་དྲུག་པའི་དང་བུད་མེད་ལོ་བཅུ་དྲུག་པའི་གཟུགས་འཛིན་པ་བསྲེས་པ་རྟག་ཏུ་་་་་བྲིས་ནས་པདྨའི་གདན་གྱིས་བརྒྱན་ཅིང་། ཐམས་ཅད་པདྨ་འཆང་བ་བྱེད་དུ་གཞུག་གོ །ཞེས་པས་པད་འདབ་རེ་རེ་ལ་ལྷ་རེ་རེ་སྟེ། དེའང་། མཛེས་མ་དང་། ཞི་བ་དང་། དྲག་པོ་དང་། དྲག་མོ་སྤེལ་ནས་འབྲི་བར་མངོན་ནོ།།སྙིང་པོའི་དཀྱིལ་འཁོར་གྱི་གྲ་བཞིར་རྒྱལ་པོ་ཆེན་པོ་བཞི་གོ་ཆ་དང་ཡ་ལད་་་་་་་་་་བགོས་པ། དྲག་པོའི་གཟུགས་ཅན། འཇིགས་པར་བྱེད་པ་བྲིའོ། །སྣམ་བུ་ལ་པདྨའི་གདན་ལ་གནས་པའི་ཕྱག་མཚན་རྣམས་བྲིའོ། །སྒོ་བཞིར་གངྒཱ་དང་།ཤི་ཏཱ་དང་། འཇིགས་མ་དང་།དཔེ་མེད་མ་དང་།ནོར་བུ་བཟང་པོ་དང་།ཀཱི་ལི་ཀཱི་ལི་དང་། གཅིགས་ཞལ་མ་སྟེ། དཀྱིལ་འཁོར་གྱི་ལྷ་འདི་རྣམས་བྲི་བར་བྱའོ། །འདིར་ལྷ་གཅིག་ཆད་པ་འདྲ་སྟེ། སྒོ་རེར་གཉིས་གཉིས་སམ། ཡང་ན་671

སྒོ་བཞི་མཚམས་བཞིར་བྲིའོ། །དཀྱིལ་འཁོར་གྱི་ཕྱི་རོལ་ཁོར་ཡུག་ཏུ་རི་བོའི་ཕྲེང་བ་ལ་མེ་ཏོག་དང་ཤིང་སྔོན་པ་སྣ་ཚོགས་པས་ཁྱབ་པ་བྲི་སྟེ། རིག་པའི་རྒྱལ་པོའི་དཀྱིལ་འཁོར་རོ།།དེ་ལྟར་དཀྱིལ་འཁོར་དེ་རྣམས་ཀྱི་ལྷ་དམིགས་བསལ་མེད་པ་རྣམས་པདྨའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ། སྐུ་མདོག་ཕྱག་མཚན་དམིགས་བསལ་མེད་པ་རྣམས་གོང་འོག་གི་རིགས་འགྲོས་ལས་ཤེས་་་—་པར་བྱ་ཞིང་། ཕྱག་མཚན་དམིགས་བསལ་མེད་པ་རྣམས་རང་་གི་རིགས་ཀྱི་ཕྱག་མཚོན་འཛིན་པར་བྱའོ། །དོན་ཡོད་ཞགས་པའི་ཆོ་ག་ཞིབ་མོ་ལས་འབྱུང་བའི་དཀྱིལ་འཁོར་རོ།།འཕགས་པ་སྤྱན་རས་གཟིགས་དབང་ཕྱུག་ལག་པ་སྟོང་དང་མིག་་་་་་་སྟོང་དང་ལྡན་པའི་ཆོ་ག་ཞིབ་མོ་ལས་བྱུང་བའི་དཀྱིལ་འཁོར་ནི། དཀྱིལ་འཁོར་ཆུ་ཞེང་དུ་ཁྲུ་བཅུ་དྲུག་པ། གྲུ་བཞི་པ་སྒོ་བཞི་པ། རྟ་བབས་དམིགས་བསལ་མ་གསུངས་ཀྱང་དོན་གྱིས་ཐོབ་པས་རྟ་བབས་དང་བཅས་པའི་་་་་་་་་་དབུས་སུ་འཕགས་པ་སྤྱན་རས་གཟིགས་དབང་ཕྱུག་སྐུ་མདོག་དཀར་པོ།ཞལ་བཅུ་གཅིག་པ། རྒྱན་ཐམས་ཅད་ཀྱིས་བརྒྱན་པ། ཁྱད་པར་ལྷའི་རིན་པོ་ཆེ་སྣ་བདུན་གྱིས་བརྒྱན་པ། དར་དམར་པོའི་ཤམ་ཐབས་ཅན། རི་དྭགས་ནག་པོའི་པགས་པས་ནུ་མ་གཡོན་པ་བཀབ་པ། རྩ་བའི་ཞལ་ཀུན་ནས་དཀར་བ། སྤྱན་གསུམ་མངའ་བ། གཡས་པ་ལྗང་ཁུ། གཡོན་པ་དམར་པ།ཞལ་ཐམས་ཅད་ཀུན་ནས་འཛུམ་པའི་ཉམས་ཅན། དེའི་སྟེང་མ་ལྗང་ཁུ།672

དེའི་གཡས་དཀར་བ། གཡོན་དམར་བ། དེའི་སྟེང་མ་དམར་པོ། གཡས་ལྗང་ཁུ། གཡོན་དཀར་པོ། དེའི་སྟེང་མ་ཁྲོ་ཞལ་མཐིང་ནག་མཆེ་བ་གཅིགས་པ།དབུ་སྐྲ་སེར་པོ། དེའི་སྟེང་མ་དམར་བ་མགྲིན་པ་ཡན་ཆོད་ཐོན་པ། ཚངས་པར་སྤྱོད་པའི་ཆ་ལུགས། རྒྱན་སྤངས་པའི་དབུ་ཐོར་ཚུགས་དང་ལྡན་པའོ། །ཕྱག་སྟོང་གི་རྩ་བའི་ཕྱག་དང་པོ་གཉིས་ཐུགས་ཀུར་ཐལ་མོ་སྦྱར་བ། དེའི་འོག་མ་གཡོན་པ་གསེར་གྱི་པདྨ་རྩ་བ་དང་བཅས་པ་འཛིན་པ། གཡས་ཀྱི་འོག་མ་བགྲང་ཕྲེང་འཛིན་པ། གཡོན་གྱི་གསུམ་པ་ན་རིལ་བ་སྤྱི་བླུགས།གཡས་ཀྱི་གསུམ་པ་ན་ཡི་དྭགས་བཀྲེས་སྐོམ་སེལ་བའི་མཆོག་སྦྱིན་མཛད་པ།གཡས་ཀྱི་བཞི་པ་ན་འཁོར་ལོ་འཛིན་པ། གཡོན་གྱི་བཞི་པ་ན་མདའ་གཞུ་འཛིན་པའོ། །དེ་ནས་གཡས་ཀྱི་ཕྱག་རྣམས་སུ་གོ་རིམ་་ཇི་ལྟ་བ་བཞིན་དུ།ཡིད་བཞིན་གྱི་ནོར་བུ་རིན་པོ་ཆེ་དང་། སྤྲུལ་བའི་སྐུ་རྒྱལ་བུ་ཤཱཀྱ་ཐུབ་པ་དང་།མེ་ལོང་དང་།ཤེལ་གྱི་གདུ་བུ་དང་།དགྲ་སྟ་དང་།ཕུབ་དང་།རིལ་བ་དང་། སྒྲོ་ག་ར་དང་། རྔ་ཡབ་དཀར་པོ་དང་། རིན་པོ་ཆེ་མེ་ཤེལ་དང་།སྐྱབས་སྦྱིན་པ་དང་། རིན་པོ་ཆེ་ཁ་ཊྭཱཾ་ག་དང་། རྡོ་རྗེ་དང་། རལ་གྲི་དང་།ལྷུང་བཟོད་དང་། རྡོ་རྗེ་ཞགས་པ་དང་། རིན་པོ་ཆེ་བསྣམས་པའོ། །གཡོན་པའི་ཕྱག་རྣམས་སུ་གོ་རིམ་ཇི་ལྟ་བ་བཞིན་དུ་རྒྱན་འབྲུམ་གྱི་སྣོད་ཐོགས་་་་་་་པའི་ཕྱག་རྒྱ་དང་། པདྨའི་སྟེང་དུ་འོད་དཔག་མེད་དང་། རིན་པོ་ཆེའི་ཟ་མ་ཏོག་དང་།རིན་པོ་ཆེའི་ཤིང་དང་།རིན་པོ་ཆེའི་གཞལ་མེད་ཁང་དང་།རིན་པོ་ཆེའི་དུང་གཡས་སུ་འཁྱིལ་བ་དང་། འཁར་གསིལ་དང་། རིན་པོ་ཆེའི་673

མདའ་དང་། རིན་པོ་ཆེའི་དྲིལ་བུ་དང་། ཐོད་པའི་འཁར་བ་དང་། རིན་པོ་ཆེའི་ལྕགས་ཀྱུ་དང་། རིན་པོ་ཆེའི་མདུང་དང་། པདྨ་ལེབ་རྒན་དང་། སྤྲིན་རྣམ་པ་ལྔ་དང་། རིན་པོ་ཆེའི་ཕྱག་རྒྱ་དང་། རིན་པོ་ཆེའི་གླེགས་བམ་དང་།པདྨ་སྔོན་པོ་བསྣམས་པའོ། །དེ་ལས་གཞན་པའི་ཕྱག་ཐམས་ཅད་མཆོག་སྦྱིན་པ། ཕྱག་གི་མཐིལ་ན་སྤྱན་རེ་མངའ་བའོ། །འཇིགས་པ་ཐམས་ཅད་སྐྱོབ་པའི་སྤྱན་རས་གཟིགས་དཔག་ཏུ་མེད་པ་འཕྲོ་བ། པདྨ་དང་ཟླ་བ་ལ་མཉམ་པའི་སྟབས་ཀྱིས་བཞེངས་ནས་བཞུགས་པ་བྲི་བར་བྱའོ། །སྤྱི་རྒྱུད་ལས། གྲགས་ལྡན་མ་དང་དཀར་ཆེན་མོ། །དེ་བཞིན་གོས་དཀར་ཅན་དང་ནི། །རྟ་མགྲིན་དང་ནི་རལ་པ་གཅིག །སྒྲོལ་མ་དཀར་ཤམ་དཔལ་མོ་ཆེ། །འདོད་པ་འབྱོར་བྱེད་གསང་སྔགས་དག །འཕགས་པ་སྤྱན་རསོ་གཟིགས་དབང་གི །དཀྱིལ་འཁོར་མ་ལུས་པ་རྣམས་སུ། །མཁས་པས་ཆོ་ག་བཞིན་དུ་དགོད། །ཅེས་གསུངས་པ་རྣམས་སྔར་བཞིན་དུ་དགོད་དོ། །སྒོ་བཞིར་རྒྱལ་པོ་ཆེན་པོ་བཞི་བྲིའོ། །ཕྱག་སྟོང་སྤྱན་སྟོང་གི་དཀྱིལ་འཁོར་རོ། །འཇིག་རྟེན་དབང་ཕྱུག་གི་རྟོག་པ་ལས་ཀྱི་དཀྱིལ་འཁོར་གཅིག་་་་་་་་་་འདུག་སྟེ། ཐེ་ཚོམ་ཟ་བས་མ་བྲིས་སོ། །རིགས་ཀྱི་ཡུམ་ལ། སྒྲོལ་མ་ལས་སྣ་ཚོགས་ཀྱི་རྒྱུད་ལས་བྱུང་བའི་དཀྱིལ་འཁོར་ནི། དཀྱིལ་འཁོར་གྲུ་བཞི་སྒོ་བཞི་རྟ་བ་བས་དང་བཅས་པའི་ནང་དུ་པདྨ་འདབ་མ་བཞི་པ། མུ་ཁྱུད་རྡོ་རྗེ་ར་བས་བསྐོར་བ་དང་བཅས་པའི་ལྟེ་བར་སྒྲོལ་མ་ལྗང་ཁུ། གཡས་མཆོག་སྦྱིན།གཡོན་སྡོང་བུ་དང་བཅས་པའི་ཨུཏྤ་ལ་འཛིན་པ། རིན་པོ་ཆེའི་རྒྱན་སྣ་674 ་

ཚོགས་ཀྱིས་བརྒྱན་པ། པད་ཟླ་ལ་མཉམ་པའི་སྐྱིལ་ཀྲུང་གིས་བཞུགས་པ།ཤར་དུ་སྒྲོལ་མ་མཐིང་ཁ། གཡས་ཏྲི་ཤུ་ལ།ལྷོ་རུ་སྒྲོལ་མ་སེར་མོ། གཡས་རལ་གྲི། ནུབ་ཏུ་སྒྲོལ་མ་དམར་མོ། གཡས་འཁོར་ལོ། བྱང་དུ་སྒྲོལ་མ་ལྗང་ཁུ།གཡས་གདུགས། དེ་ཐམས་ཅད་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ།གཡོན་སྡོང་བུ་དང་བཅས་པའི་ཨུཏྤ་ལ་འཛིན་པ། པད་ཟླ་ལ་མཉམ་པའི་སྐྱིལ་ཀྲུང་གིས་བཞུགས་པའོ། །ཤར་སྒོར་ལྕགས་ཀྱུ་མ་དཀར་མོ། ཕྱག་གཉིས་ལྕགས་ཀྱུ་འཛིན་པའོ། །ལྷོ་སྒོར་ཞགས་པ་མ་སེར་མོ། ཕྱག་གཉིས་ཞགས་པ་འཛིན་པ། ནུབ་སྒོར་ལྕགས་སྒྲོག་མ་དམར་མོ།ཕྱག་གཉིས་ལྕགས་སྒྲོག་འཛིན་པ། བྱང་སྒོར་དྲིལ་བུ་ལྗང་ཁུ། ཕྱག་གཉིས་དྲིལ་བུ་འཛིན་པ། དེ་རྣམས་ཀྱང་རྒྱན་སྣ་ཚོགས་པ། པད་ཟླ་་ལ་ཞབས་བརྐྱང་བསྐུམ་གྱིས་བཞུགས་པའོ། །སྒྲོལ་མ་ལས་སྣ་ཚོགས་ཀྱི་རྒྱུད་ལས་བྱུང་བའི་དཀྱིལ་འཁོར་ཏེ། འདི་ཡང་ཐེ་ཚོམ་ཅུང་ཟད་ཟའོ།། ་གསུམ་པ་ཐུགས་ཀྱི་རིགས་ཀྱི་དཀྱིལ་འཁོར་ནི། མི་འཁྲུགས་པ་གྲགས་པ་ཆེ་བས་མ་བྲིས་སོ། །ཕྱག་ན་རྡོ་རྗེ་ས་འོག་གི་རྒྱུད་ལེའུ་བཅུ་དྲུག་པ་ལས་བྱུང་བའི་དཀྱིལ་འཁོར་ལ། དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པའི་དབུས་སུ་རྡོ་རྗེ་ས་འོག་སྔོན་པོ། སྦྲུལ་གྱི་མཆོད་ཕྱིར་ཐོགས་པ་དང་། སྦྲུལ་ཆེན་བརྒྱད་ཀྱིས་བརྒྱན་པ། ཕྱག་གཉིས་ན་རྡོ་རྗེ་དང་དགྲ་སྟ་འཛིན་པ། ཞབས་གཡས་བསྐུམ། གཡོན་བརྐྱང་བས་བཞུགས་པའོ། །ཤར་དུ་བཅོམ་ལྡན་འདས་ཐུབ་པ། བྱང་དུ་འཕགས་པ་འཇིག་རྟེན་དབང་ཕྱུག ལྷོ་675

རུ་རྡོ་རྗེ་འཆང་སྟེ། ཕྱག་ན་རྡོ་རྗེ། ནུབ་ཏུ་ཆུང་མ་དང་བཅས་པའི་ཁྱུ་མཆོག་རྒྱལ་མཚན་ཅན། དབང་ལྡན་དུ་བྱང་སེམས་དྲི་མ་མེད་པའི་བློ་གྲོས་རྔ་ཡབ་འཛིན་པ། མེ་མཚམས་སུ་སྙིང་པོའི་ཕྱག་རྒྱ་དབྱུག་པ། བདེན་བྲལ་དུ་རྗེས་སུ་སྤྱོད་པའི་ཕྱག་རྒྱ་ཐོ་བ། རླུང་མཚམས་སུ་ལས་ཐམས་ཅད་པའི་ཕྱག་རྒྱ་རྡོ་རྗེ།ཤར་གྱི་སྒོར་སྨན་ཐམས་ཅད་དང་། རྒྱན་ཐམས་ཅད་དང་། དངུལ་ཆུ་དང་།བཅུད་ལེན་དང་།ལྷ་མ་ཡིན་གྱི་བུ་མོ་དང་། གྲུབ་པའི་རྫས་ལ་སོགས་པ་དང་།མིག་སྨན་ལྡོང་རོས་རལ་གྲི་རིན་པོ་ཆེ་སྔོན་དུ་འགྲོ་བ་གཞག་པར་བྱའོ། །ལྷོའི་སྒོར་སྟོབས་ཅན་དང་། སྟོབས་ཅན་གྱི་བུ་དང་། བདེ་མཆོག་དང་། ཐགས་བཟང་རིས་དང་། བདེ་ལྡན་དང་། དུས་ཀྱི་མུ་ཁྱུད་དང་། གཞན་ལེན་དང་།དབྱིག་ཟ་སྟེ། ལྷ་མིན་བརྒྱད་གཞག་པར་བྱའོ། །ནུབ་ཀྱི་སྒོར་འཁྲུལ་འཁོར་བརྒྱ་རྩ་བརྒྱད་གཞག་པར་བྱ་སྟེ། དེའང་བརྒྱད་རྣམ་པ་དང་བཅས་པ་བྲི་སྟེ།སྲད་བུ་དང་། གྲི་གུག་དང་། བུད་མེད་དང་། སེངྒེ་དང་། ལུག་དང་། མདའ་དང་བཅས་པའི་གཞུ་དང་། ཆུ་རྒྱུན་དང་། སྤྱིན་དང་། འདོ་ལི་དང་། བདག་ཉིད་ཀྱི་འཁྲུལ་འཁོར་རྣམས་སོ། །བྱང་གི་སྒོ་རུ་བུ་ག་བརྒྱད་རྣམ་པ་དང་བཅས་པ་བྲི་སྟེ། དེའང་ལུག་གི་རྣམ་པ་དང་། ཆུ་སྲིན་གྱི་རྣམ་པ་དང་། གླང་པོའི་གདོང་གི་རྣམ་པ་དང་། ལྟོ་འཕྱེའི་རྣམ་པ་དང་། བྱི་བའི་རྣམ་པ་དང་།མིའི་གདོང་གི་རྣམ་པ་དང་། དཀྱིལ་འཁོར་གྱི་རྣམ་པ་དང་། མ་བྱས་པའི་གདོང་གི་རྣམ་པའོ། །མེ་མཚམས་སུ་མེའི་ཐབ་ཀྱི་རྣམ་པའོ། །བདེན་བྲལ་དུ་བདུག་སྤོས་ཀྱི་ཐབ་ཁུང་ངོ་། །རླུང་མཚམས་སུ་ཆུའི་ཐབ་ཁུང་ངོ་། །དབང་676

ལྡན་དུ་རུས་སྦལ་གཞག་པར་བྱའོ། །རྡོ་རྗེ་ས་འོག་གི་དམ་ཚིག་གི་དཀྱིལ་འཁོར་རོ། །དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་དང་བཅས་པ་ཚོན་སྣ་ལྔ་ཡིས་བྲིས་ལ། དཀྱིལ་འཁོར་གྱི་དབུས་ཟླུམ་པོར་གནས་པ་ལ་རྡོ་རྗེའི་རི་མོས་བསྐོར་བར་རྒྱ་མཚོ་ཆེན་པོ་བྲི། དབུས་སུ་སངས་རྒྱས་བ་ཅོམ་ལྡན་འདས་གཡས་སུ་ལག་ན་རྡོ་རྗེ། དེ་དང་ཉེ་བ་སྟེ། ཤར་དུ་རྡོ་རྗེ་ས་འོག །གཡོན་དུ་དྲི་མེད་བློ་གྲོས། རྡོ་རྗེ་འཛིན་པའི་འོག་སྟེ། ནུབ་ཏུ་ཆུང་མ་དང་བཅས་པའི་ཁྱུ་མཆོག་རྒྱལ་མཚན་ཅན། ཤར་སྒོར་འཕར་མ་དང་པོ་ལ་སྨན་ཐམས་ཅད་དང་། དངུལ་ཆུ་དང་། བཅུད་ལེན་དང་། གཞོན་ནུ་མ་ལ་སོགས་པ་གཞག་པར་བྱའོ། །ལྷ་མིན་བརྒྱད་གཞག་པར་བྱ་སྟེ། སྟོབས་ཅན་དང་། སྟོབས་ཅན་གྱི་བུ་དང་། བདེ་མཆོག་དང་། གཞན་ལེན་དང་། དུས་ཀྱི་མུ་ཁྱུད་དང་།ཐགས་བཟང་རིས་དང་། རབ་སིམ་དང་། དབྱིག་ཟའོ། །ནུབ་སྒོར་འཁྲུལ་འཁོར་སྟོང་སུམ་ཅུ་གཞག་པར་བྱ་སྟེ། དེ་ལ་འཁྲུལ་འཁོར་བརྒྱད་རྣམ་པ་དང་བཅས་པ་བྲི་བར་བྱའོ། །འདི་ལྟ་སྟེ། སྲད་བུ་དང་། གྲི་གུག་དང་། བུད་མེད་དང་། སེངྒེ་དང་། ལུག་དང་། མདའ་དང་བཅས་པའི་གཞུ་དང་། ཆུ་རྒྱུན་དང་། སྤྱིན་དང་། གཉིད་ཀྱི་འཁྲུལ་འཁོར་རྣམས་སོ། །དེ་ནས་བྱང་སྒོའི་འཕར་མར་བུ་ག་བརྒྱད་རྣམ་པ་དང་བཅས་པ་བྲི་བར་བྱ་སྟེ།ལུག་གི་གདོང་དང་། ཆུ་སྲིན་གྱི་གདོང་དང་། གླང་པོ་ཆེའི་གདོང་དང་། ལྟོ་འབྱེའི་གདོང་དང་། བྱི་བའི་གདོང་དང་། སྐྱེས་བུའི་གདོང་དང་། དཀྱིལ་འཁོར་གྱི་རྣམ་པ་677

དང་། མ་བྱས་པའི་གདོང་གི་རྣམ་པ་རྣམས་སོ། །མེར་མེ་ཐབ།བདེན་བྲལ་དུ་སྤོས་ཐབ། དབང་ལྡན་དུ་སྦྲུལ། རླུང་དུ་ཆུ་ཐབ་རྣམས་གཞག་པར་བྱའོ། །རྡོ་རྗེ་ས་འོག་ནས་བྱུང་བའི་དཀྱིལ་འཁོར་རོ། །རིག་པ་མཆོག་ལས་བྱུང་བའི་དཀྱིལ་འཁོར་ལ། དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་དང་ལྡན་པ། སེར་དམར་ནག་པའི་རྩིག་པ་གསུམ་དང་ལྡན་པའི་དབུས་སུ་གཏུན་ཤིང་སྐྲའི་སྲད་བུ་དང་བཅས་པ་གཞག་གོ །བྱང་དུ་བཅོམ་ལྡན་འདས་གསེར་མདོག་ཆོས་འཆད་ཀྱི་ཕྱག་རྒྱ་ཅན། དེའི་གཡས་སུ་ཕྱག་རྡོར་སྔོ་བསངས་རྒྱན་ཐམས་ཅད་ཀྱིས་བརྒྱན་པ། ཕྱག་གཡོན་ན་རྡོ་རྗེ་ཐོགས་པ། གཡས་མཆོག་སྦྱིན་པའོ། །རིག་པ་སྟེ། ཤར་ཕྱོགས་སུ་དྲག་པོ་དབང་ཕྱུག་ཆེན་པོ་མདོག་དཀར་པོ། རལ་པའི་ཅོད་པན་ཅན། མཚན་མ་་བསྒྲེང་བ། ཕྱག་ན་རྩེ་གསུམ་བསྣམས་པ། དཀའ་ཐུབ་བཟློག་པ་དང་བཅས་པ་དང་། གཞོན་ནུ་མདུང་འཛིན་པ་དང་། མ་མོ་རྣམས་མཆེ་བ་འཛིན་པ་བྲིའོ། །ལྷོ་ཕྱོགས་སུ་ཁྱབ་འཇུག་འཁོར་ལོ་འཛིན་པ། ཉི་མ་དང་ཟླ་བ་གཞུ་འཛིན་པ། ཚངས་པ་སྤྱི་བླུགས་འཛིན་པ། ནུབ་ཕྱོགས་སུ་གཤིན་རྗེ་བེ་ཅོན་བེ་ཅོན་འཛིན་པ། ཀ་ཏའི་བུ་མོ་གཏུམ་མོའོ། །བྱང་ཕྱོགས་སུ་དཔལ་ལྷ་མོ་དང་།ལྷ་མོ་དབྱངས་ཅན་བྲིའོ། །སྒོ་བཞིར་སྒོ་བ་བཞི། སྒོ་བའི་ཕྱི་རུ་བྱ་མ་བུམ་མགུལ་ཆིངས་ཅན། དེའི་གཡས་སུ་རྡོ་རྗེ་བྲིའོ། །རིག་པའི་རྒྱལ་པོའི་ལས་ཀྱི་དཀྱིལ་འཁོར་རོ།།དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་དང་། རྩིག་པ་རིམ་པ་678

གསུམ་དང་ལྡན་པ་བྲིས་ལ། དབུས་སུ་བཅོམ་ལྡན་འདས། དེའི་གཡོན་དུ་ཕྱག་ན་རྡོ་རྗེ། གཡས་སུ་དཔལ་ལྷ་མོ་ཆེན་མོ། ཕྱག་ན་པདྨ་དང་ཡིད་བཞིན་གྱི་ནོར་བུ་ཐོགས་པའོ། །ལག་ན་རྡོ་རྗེའི་དྲུང་དུ་ཕོ་ཉ་མོ་དྲུག་སྟེ། མེ་ལྕེ་མ་དང་། མེ་སྟག་མ་དང་། ཕྲེང་ལྡན་མ་དང་། མཛོད་ལྡན་མ་དང་། འབར་ལྡན་མ་དང་། ཁ་འབར་མ་རྣམས་བྲིའོ། །བྱང་ཕྱོགས་སུ་ཁྱབ་འཇུག་དང་། ལྷ་ཆེན་པོ་སྟེ། དྲག་པོ་དང་། ཚངས་པ་རྣམས་རང་རང་གི་འཁོར་དང་བཅས་པ་བྲིའོ། །ནུབ་ཏུ་དྲུག་མ་དང་། དཀའ་བཟློག་མ་དང་། གཞོན་ནུ་འཁོར་དང་བཅས་པ་གཞག་གོ །ལྷོ་ཕྱོགས་སུ་ཚོགས་དྲུག་ཅུ་རྩ་བཞི་གཞག །སྒོ་བཞིར་ཚོགས་བརྒྱད་གཞག་སྟེ། ཤར་སྒོར་གཏུམ་བྱེད་དང་གསེར་ཅན་གཉིས། ལྷོ་སྒོར་བདུད་རྩི་ཐབ་སྦྱོར་དང་རྨུགས་བྱེད་གཉིས། ནུབ་སྒོར་སྦྱིན་བྱེད་དང་མཚན་བྱིན་གཉིས། བྱང་སྒོར་ལྕགས་ཅན་དང་སོ་ཅན་གཉིས་བཞག ནང་དུ་བཅོམ་ལྡན་འདས་མ་ཚིག་ལྡན་མ་མདོག་སྔོན་མོ། པི་ཝང་ཐོགས་ཤིང་གླུ་ལེན་པ་དྲི་ཟའི་འཁོར་དང་བཅས་པ་བྲིའོ། །དཀྱིལ་འཁོར་དེའི་བྱང་དུ་རི་བོ་གངས་ལྡན། ལྷོ་རུ་འབིགས་བྱེད་བྲི། དེ་ནས་མཐའ་ཁོར་ཡུག་ཏུ་རིས་བསྐོར་བར་བྱའོ། །དཔལ་ཐམས་ཅད་མངོན་པར་བྱུང་བའི་དཀྱིལ་འཁོར་རོ། །འདི་མཐོང་བའི་ཕན་ཡོན་ནི། རིགས་སྔགས་འཆང་ཐམས་ཅད་ཀྱི་བདག་པོར་འགྱུར་རོ། །རིགས་སྔགས་འཆང་ཐམས་ཅད་ལས་རྒྱལ་བར་འགྱུར་རོ། །དགྲ་རྣམས་བཏུལ་ནས་སའི་སྟེང་དུ་འཁོལ་བར་འགྱུར་རོ། །མི་ཕལ་པ་གང་ལ་དཔལ་འདོད་པས་དཔལ་ཐམས་ཅད་མངོན་པར་འབྱུང་བའི་དཀྱིལ་འཁོར་679

ཆེན་པོ་མཐོང་ནས་སྐལ་བ་ཅན་གྱིས་ཁྱབ་པར་འགྱུར་ཞིང་རྒྱལ་སྲིད་དམ།ཡུལ་གྲུའི་བདག་པོ་འམ། གྲོང་གི་བདག་པོར་འགྱུར་ཏེ། དཀྱིལ་འཁོར་ཆེན་པོ་འདིའི་ལས་འདི་ནི་དོན་ཡོད་པ་ཡིན་ནོ། །ཞེས་རྡོ་རྗེ་འཛིན་པས་བཤད་དོ།།ཡང་དཀྱིལ་འཁོར་གྲུ་བཞི་པ་སྒོ་བཞི་པ་རྟ་བབས་མེད་པ་བྲིས་ལ།དེའི་དབུས་སུ་འབྱུང་པོ་བདག་པོ་དབང་ལྡན་ཆུང་མ་དང་བཅས་པ་བྲི།དེའི་ཕྱོགས་བཞིར་སོ་ཅན་དང་། ལྕགས་ཅན་དང་། མུགས་བྱེད་དང་།ལྗོངས་ལྡན་རྣམས་ལ་ལག་ན་བདུག་པ་ཐོགས་པ་བྲིའོ། །ལྷོ་ཕྱོགས་སུ་དགའ་བྱེད་ཀྱི་གྲོང་ཁྱེར་འོད་དང་བཅས་པ་དམ་པ་བརྒྱད་པོ་རྣམས་ནི། ངོས་རྣམས་སུ་མ་རུང་བའི་གདོན་ལྷའི་གདོན་ལ་སོགས་པ་ཐམས་ཅད་འོག་ནས་འབྱུང་བ་བཞིན་དུ་འོ།།གདོན་གྱི་དཀྱིལ་འཁོར་རོ།།དཀྱིལ་འཁོར་ཁྲུ་ནི་བཅུ་དྲུག་ཏུ།།ཅི་ནས་རབ་ཏུ་ཚང་བར་བྱ། །སྲིད་དུ་ཡང་ནི་ཅི་ནས་ཀྱང་། །སུམ་ཅུ་སོ་གཉིས་ཡོད་པ་དང་། །ཞེས་པས། ཐིག་སྐུད་དཀྱིལ་འཁོར་གྱི་ཉིས་འགྱུར་དང་ལྡན་པ། ཚངས་ཟུར་རྣམས་ལེགས་པར་བཏབ་ལ།དེ་ན་རི་ཡི་རྒྱལ་པོ་ནི། རིན་ཆེན་ཀུན་ལས་གྲུབ་པ་སྟེ། །ཉི་མ་བཞིན་དུ་རྟག་ཏུ་ཡང་། །རང་གི་འོད་ཀྱིས་རབ་འབར་ཞིང་། །བང་རིམ་ཡོད་པའི་རི་རབ་སྟེ། །ཐོག་མ་ཉིད་དུ་གཞག་པར་བྱ།།སྔར་བསྟན་པ་ཡི་ཁོར་ཡུག་ནི། །གྲུ་བཞི་ཚད་དུ་བྱས་པ་ཡིན། །ཞེས་པས། དབུས་སུ་རིའི་རྒྱལ་པོ་རི་རབ་ཀྱི་རྩེ་མོ་གྲུ་བཞིའི་ཚད་སྔར་བསྟན་པ། རིང་བ་དཀྱིལ་འཁོར་གྱི་ཉིས་འགྱུར་680

ཁྲུ་སུམ་ཅུ་སོ་གཉིས་ཀྱི་ཚད་དེ། ཚངས་ཐིག་ནས་གཡས་གཡོན་དུ་ཁྲུ་བཅུ་གཅིག་གི་ཚད་གྲུ་བཞིར་བཏབ་བོ། །དེའི་ཕྱི་བང་རིམ་ཞེས་པ་ནི། དོན་ལ་གསེར་གྱི་རི་བདུན་གྱི་ཐིག་ཏུ་མངོན་ཏེ། དེ་ཉིད་ངོས་སུ་རིམ་པ་གཉིས། ཁྲུ་རེ་ཙམ་སྟེ་བྲི་བར་བྱ། །གཞན་ཡང་མཐོ་ནི་དོ་དོ་དང་། །སོར་བཞི་བཅས་པ་བྲི་བར་བྱ། །གཉིས་པ་དང་ནི་ལྷག་མ་རྣམས། །ཆ་དྲུག་མཛེས་དང་ལྡན་པར་བྱ། །ཞེས་པས་བང་རིམ་དང་པོ་གསུམ་ལ་ཁྲུ་རེ་རེ།དེ་ནས་གཉིས་པ་ལ་མཐོ་དོ་དང་སོར་བཞི་རེ། དེ་ནས་བང་རིམ་གཉིས་དང་ལྷག་མ་མཚོ་དང་། གླིང་ལ་སོགས་པ་ཁྲུ་དྲུག་སྟེ། བང་རིམ་གཉིས་ལ་རེ་རེ། ལྷག་མ་ཆུ་དང་གླིང་ལ་སོགས་པ་ལ་བཞིའོ། །ཐུབ་ཆེན་གནས་པ་གྱུར་པ་ཡི། །ཁོར་ཡུག་བྲག་ནི་རྒྱ་ཆེ་བ། །རང་བྱུང་གིས་ནི་བསྟེན་པ་བཞིན། །བློ་ཅན་གྱིས་ནི་སྐུམ་པོར་བྱ། །ཞེས་པས་ལྕགས་རི་ནག་པོའི་ཐིག་སྐུམ་པོར་གདབ་བོ། །དེ་ནས་རི་དབང་ཁོར་ཡུག་གི །ནང་དུ་ཡང་ནི་འགྲོ་བར་བྱ། །དེ་ལྟར་མཚུངས་མེད་ཅེས་བྱ་བའི། །དཀྱིལ་འཁོར་གྱི་ནི་ཐིག་གདབ་བྱ།།ཞེས་པས་སྔར་གྱི་གྲུ་བཞིའི་ནང་དུ་རྡོ་ར་མེ་རི་ཤོང་བ་ཙམ་ཞིག་དོར་ལ། དེའི་ནང་ཆ་ཆེན་བཅུ་དྲུག་ཏུ་བྱས་པའི་དཀྱིལ་འཁོར་ཆེན་པོ་གྲུ་བཞི་སྒོ་བཞི་རྟ་བབས་དང་བཅས་པ་བྲི། དེའི་ལྟེ་བར་ཆ་ཆེན་དང་པོ་ཡར་བཅད་ལ་དཀྱིལ་འཁོར་གྲུ་བཞི་སྒོ་བཞི་རྟ་བབས་་་་མེད་པ་བྲི། ཆ་ཆེན་གཉིས་པའི་ཚངས་ཐིག་གི་ཆ་ཕྲན་གསུམ་ནང་དུ་བོར་བ་ནས་གཡས་གཡོན་དུ་ཆ་ཕྲན་གཉིས་གཉིས་ཀྱི་ཚད་དུ་རིང་བའི་ཚངས་ཐིག་དང་། ལོགས་ཐིག་ཆ་ཆུང་བཞི་བཞིའི་ཚད་དུ་རིང་བ་དང་། དེ་དང་འཚམ་681

པའི་ཟུར་ཐིག་བཏབ་ལ། དེ་ལ་མདའ་ཡབ་ཡན་ཆད་ཆུད་པའི་དཀྱིལ་འཁོར་གྲུ་བཞི་སྒོ་བཞི་རྟ་བབས་མེད་པ་བྲི། དེའི་ནང་དུ་ཆ་ཆེན་གཉིས་པའི་ཟུར་ཐིག་གི་དཀྱིལ་ནས་གཡས་གཡོན་དུ་ཆ་ཕྲན་གཉིས་གཉིས་ཀྱི་ཚད་དུ་རིང་་་་་བའི་ཚངས་ཐིག་དང་། དེ་དང་མཐུན་པའི་ལོགས་ཐིག་བཏབ་པའི་དཀྱིལ་འཁོར་བཞི་སྟེ། ནང་དུ་དགུའོ། །ཕྱི་རུ་ཚངས་ཐིག་དང་ཆ་ཆེན་གསུམ་པའི་ཕྱི་ཐིག་འཛོམ་པ་ལ་དཀྱིལ་བྱས་པའི་གཡས་གཡོན་དུ་ཆ་ཕྲན་གཉིས་གཉིས་སུ་ལོགས་ཐིག་བཏབ་པའི་དཀྱིལ་འཁོར་དང་། དེའི་གཡས་གཡོན་དུ་ཚད་དེ་དང་མཉམ་པའི་དཀྱིལ་འཁོར་རེ་རེ་སྟེ། བར་བར་དུ་ཆ་ཆུང་རེ་རེའོ། །ཟུར་ཐིག་དང་ཆ་ཆེན་གསུམ་པའི་ཕྱི་ཐིག་འཛོམ་པ་ལ་དཀྱིལ་འཁོར་བྱས་པའི་་་་་གཡས་གཡོན་དུ་ཆ་ཕྲན་གཉིས་གཉིས་སུ་རིང་བའི་ཚངས་ཐིག་བཏབ་ལ། དེ་དང་མཐུན་པའི་ལོགས་ཐིག་བཏབ་པའི་དཀྱིལ་འཁོར་བཞི་སྟེ། ཕྱི་རུ་དཀྱིལ་འཁོར་བཅུ་དྲུག་གོ །མཐའི་ཆ་ཕྲན་གཉིས་ནི། ཕྱོགས་ཚོན་གྱི་སའོ། །ཕྱོགས་ཚོན་ནི། ཕྱག་རྡོར་དབང་བསྐུར་བའི་རྒྱུད་ཀྱི་རིགས་པས་ཤར་དཀར། ལྷོ་སྔོ།ནུབ་དམར། བྱང་སེར་པོའོ། །རྡོ་ར་མེ་རིའི་ཕྱི་ཇིག་གི་ཕྱིའི་ཐིག་གྲུ་བཞིའི་ནང་གི་ནི་ཕྱོགས་མདོག་གོ །དེ་ལྟར་དཀྱིལ་འཁོར་ཉི་ཤུ་རྩ་ལྔ་བཀོད་ནས་དབུས་ཀྱི་དཀྱིལ་འབོར་གྱི། ཆུ་ལྷའི་ཕྱོགས་ཀྱི་སྒོ་དག་ན། །དཪྴ་པ་ཎ་བརྒྱད་དག་གི །འགྲོན་བུ་རྣམས་ནི་ཤར་ནུབ་ཏུ། །མཉམ་ཉིད་མཛེས་པར་དགོད་པར་བྱ། །ཞེས་པས། ཤར་ནུབ་འགྲོན་བུའི་ཕྲེང་བ་བྲིའོ། །དེར་ནི་རྡོ་རྗེ་ལྕགས་ཀྱུ་མ། །རིགས་སྔགས་རྒྱལ་མོ་དབུས་སུ་བཞག །ཅེས་པས། རྡོ་རྗེ་ལྕགས་ཀྱུ་མ་682

སྔོན་མོ། ཕྱག་གཉིས་རྡོ་རྗེ་ལྕགས་ཀྱུ་དང་རྡོ་རྗེ་འཛིན་པའོ། །དེ་ཡི་ལྷོ་ཕྱོགས་རྡོ་རྗེ་ཡི། །རིགས་སྔགས་བླ་མའི་རིགས་རྣམས་དགོད། །ཅེས་པས། རིགས་སྔགས་བླ་མ་སྟེ། རིག་པ་མཆོག་སྔོ་བསངས་རྒྱན་ཐམས་ཅད་ཀྱིས་བརྒྱན་པ།ཤམ་ཐབས་སེར་པོ་ཅན། ལག་པ་གཡོན་ཞགས་པ། གཡས་པས་མཆོག་སྦྱིན་པའམ་ཡང་ན་ཕྱག་བཞི་པ་གཡོན་ན་རྡོ་རྗེ་དང་ལྕགས་ཀྱུ། གཡས་ན་མཆོག་སྦྱིན་དང་བེ་ཅོན་ཐོགས་པའོ། །རྡོ་རྗེ་ཁུ་ཚུར་སེར་པོ་རྒྱན་ཐམས་ཅད་ཀྱིས་བརྒྱན་པ། ལག་པ་གཉིས་ཀ་ན་རྡོ་རྗེ་ཐོགས་པ། རྡོ་རྗེ་བློ་གྲོས་སེར་པོ་རྒྱན་གྱིས་བརྒྱན་པ། རྡོ་རྗེ་མཆོག་སྦྱིན། རྡོ་རྗེ་ལྕགས་སྒྲོག་སྔོ་བསངས་གཡས་ལྕགས་སྒྲོག གཡོན་རྡོ་རྗེ། རྡོ་རྗེ་ཀཱི་ལ་ཡ་དམར་པོ་གཡས་རྡོ་རྗེའི་ཅོད་པན།གཡོན་རྡོ་རྗེ་ཐོགས་པའོ། །གཡོན་ཕྱོགས་དག་ཏུ་གོ་རིམ་བཞིན། །ལྷ་རྣམས་དག་ཀྱང་དགོད་པར་བྱ། །ཞེས་པས། དབང་ཕྱུག་ཆེན་པོ་དཀར་པོ་ཐོར་ཚུགས་འཆང་བའི་མགོར་ཟླ་བའི་མཚན་མ་ཡོད་པ།མིག་གསུམ་དང་ལྡན་པ།མདུང་རྩེ་གསུམ་པ་འཛིན་པ། ཚངས་པ་སེར་པོ་པདྨ་དང་རིལ་བ་སྤྱི་བླུགས་འཛིན་པ། ཁྱབ་འཇུག་ནག་པོ་འཁོར་ལོ་དང་དུང་དང་བེ་ཅོན་དང་རལ་གྲི་འཛིན་པ། གཞོན་ནུ་སྨིན་དྲུག་དམར་པོ་གདོང་དྲུག་མདུང་ཐུང་དང་དྲིལ་བུ་བ་དན་བྱ་གག་བསྣམས་པའོ། །དེ་རྣམས་གདན་ཁྱུ་མཆོག་དང་ངང་པ་དང་ནམ་མཁའི་ལྡིང་དང་རྨ་བྱ་ལ་གནས་པའོ། །གདན་དང་ཕྱག་མཚན་འདི་་རྣམས་གདོན་ལ་ཕྱག་རྒྱ་སྟོན་པའི་སྐབས་ནས་བཤད་དོ། གླང་པོ་ས་སྲུང་གི་གདན་ལ་བརྒྱ་བྱིན་སེར་པོ་རྡོ་རྗེ་ཐོགས་པ། ཐམས་ཅད་ཀྱང་རང་གི་གདན་ལ་རོལ་པའི་683

སྟབས་ཀྱིས་བཞུགས་པའོ། །དྲེགས་ཤིང་སྟོབས་ཀྱིས་རྒྱགས་པ་ཡི། །སྔོན་པོ་ཆེན་པོ་སྔོན་པོ་གཉིས། །དེར་ནི་རིག་སྔགས་རིགས་རྣམས་ཀྱི། །སྒོ་སྲུང་དག་ཏུ་གཞག་པར་བྱ། །ཞེས་པས་སྔོན་པོ་ཆེན་པོ་ནི། སྟོབས་པོ་ཆེ། སྔོན་པོ་ནི།དབྱུག་ཐོ་ཅན་ཏེ། དེ་གཉིས་ཀྱང་ཕྱག་རྡོར་དབང་བསྐུར་བའི་རྒྱུད་ལས།སྟོབས་པོ་ཆེ་ཞེས་བྱ་བ། ལག་པ་བཞི་པ། སྐྲ་གྱེན་བརྫེས་འགྲེང་བ། མིག་སེར་བ། མཆེ་བ་བཞི་པ། དབྱར་གྱི་སྤྲིན་འདྲ་བ། ལག་ན་བེེ་ཅོན་དང་དགྲ་སྟ་ཐོགས་པ། གསུས་འཕྱང་པོ། མིག་གསུམ་པ། སྟག་ལྤགས་ཀྱི་ཤམ་ཐབས་ཅན།རང་གི་མེ་ལྕེ་འབར་བའི་ནང་ན་འདུག་པ། འདིར་ཕྱག་རྡོར་དབང་བསྐུར་བའི་རྒྱུད་ལས། ཕྱག་གཉིས་ཀྱི་ཕྱག་མཚན་མ་གསུངས་པ་ལ། སྟོབས་པོ་ཆེའི་རྒྱུད་ལས།གཡས་ན་ཕྱག་འཚལ་བ་དང་བེ་རྩོན། གཡོན་ན་རྔ་ཡབ་དང་ཞགས་པ་ཐོགས་པར་གསུངས། ཁྲོ་བོ་རྡོ་རྗེ་བེ་ཅོན་ཆེན་པོ་ཅན། ལྟོ་བ་སྤྱང་ཀིའི་ལྟོ་བ་འདྲ་བ།མིག་དམར་བ། ཁྲོས་པ་དང་བཅས་པ། ཨཎྜ་རྙིལ་ལྟར་སྔོ་བ། ལག་ན་བེ་ཅོན་ཐོགས་པ། སྐྲག་པར་བྱེད་པ། དྲག་པ། སྡིག་པའི་པགས་པའི་ཤམ་ཐབས་ཅན།བསྡིགས་མོ་བྱེད་པ་བསྟན་ཏོ། །ཞེས་བཤད་དོ། །དེ་གཉིས་ཤར་གྱི་སྒོ་རུ་བྲིའོ། །དཀྱིལ་འཁོར་དང་པོའོ།། ་རིག་སྔགས་རྡོ་རྗེའི་རིགས་སྐྱེས་རྣམས། །ཤར་ཕྱོགས་སུ་ནི་བལྟ་བར་བྱ། །འདོད་པའི་རྡོ་རྗེ་དང་པོར་བཤད། །རྡོ་རྗེ་ཁྲོ་བོ་མཇུག་ཏུ་བཞག །མེ་ཏོག་ཡིད་འོང་རྩེ་མོ་ཅན། །ལུག་རྒྱུད་གཏུམ་མོ་སེར་མོ་རྣམས།།ཕོ་ཉ་མོ་དག་རྣམ་གྲངས་བཞིན། །ཐམས་ཅད་དེ་ཡི་ཕ་རོལ་དགོད། །ཅེས་པས་དཀྱིལ་འཁོར་ཤར་མའི་ནང་དུ་རིགས་སྔགས་ཀྱི་བློན་མོ་ཆེན་མོ་བདུན། རྡོ་རྗེ་ཁྲོ་བོ་684

དང་བརྒྱད་འགོད་པ་ལ། འདོད་པའི་རྡོ་རྗེ་མ་སྐུ་མདོག་སྔོན་མོ། ཕྱག་མཚན་སྔགས་ལས་རྡོ་རྗེ་དང་དབྱུག་པ་འཛིན་པར་འབྱུང་ངོ་། །རྡོ་རྗེ་མེ་ཏོག་མ་ནི།སྔོ་བསངས་མ། གཡས་མཆོག་སྦྱིན་པས་མེ་ཏོག་དང་། གཡོན་རྡོ་རྗེ་འཛིན་པར་དོན་གྱིས་ཐོབ་པོ། །རྡོ་རྗེ་རྩེ་མོ་གདོང་ཁྲོ་གཉེར་ཅན། བུད་མེད་འབྲིང་པོའི་ཚོད་ཙམ། ལག་པ་དྲུག་པ། རྡོ་རྗེ་རྩེ་མོ་དང་། ཞགས་པ་དང་། གཏུན་ཤིང་དང་། ཐོ་བ་དང་། གཏུན་སྐེད་ཉག་དང་། ཁབ་ཐོགས་པའོ། །རྡོ་རྗེ་ལུག་གུ་རྒྱུད་པྲི་ཡངྐུ་ལྟར་སྔོ་བསངས་མ། རྡོ་རྗེའི་རྟགས་ཅན། མེ་ལྕེའི་ཕྲེང་བས་ལང་ལོང་དུ་གྱུར་པ་བཞིན་ཡིད་ཙམ་ཁྲོས་པ་འདྲ་བ། ལག་ན་རྡོ་རྗེའི་ལྕགས་ཐག་ཐོགས་པ། བཀའ་ཉན་པ་ལྷུར་ལེན་པའོ། །གཏུམ་མོ་ནི། གཞལ་ཡས་ཁང་གི་ལྷ་མོ་སྟེ། ནག་མོ་གཡོན་རྡོ་རྗེ་ཐོགས་པའོ། །འོད་དཔག་མེད་ནི། དོན་འཕྲོག་མ་སེར་མོ་བུ་དང་བཅས་པ་ལག་ན་ཆང་བུ་ཐོགས་པའོ།།རྡོ་རྗེ་ཚུགས་པར་དཀའ་བ་ནི། སྔར་གྱི་རྡོ་རྗེ་རྩེ་མོ་དང་གཅིག་ཡིན་ནོ། །རྡོ་རྗེ་སེར་མོ་ནི།རྒྱུད་དུ། དང་པོ་འདོད་པའི་རྡོ་རྗེ་མ། །རིགས་སྔགས་རྡོ་རྗེ་མེ་ཏོག་བཞི། །ལས་མཆོག་ལ་ནི་གཉིས་པ་ཡིན། །རྫུ་འཕྲུལ་དང་ནི་སྟོབས་ལྡན་པ། །རྡོ་རྗེ་སྒྲོག་ཅེས་བྱ་བ་དང་། །འོག་པག་སེར་མོ་གཏུམ་མོ་དང་། །དེ་བཞིན་རྡོ་རྗེ་ཚུགས་པར་དཀའ། །རིགས་སྔགས་ཆེན་མོ་བདུན་དེ་དག །ཅེས་སོ། །རྡོ་རྗེ་ཁྲོ་བོ་ནི། སྔོ་བསངས། གཡོན་རྡོ་རྗེ་ཐོགས་པ། གཡས་མཆོག་སྦྱིན་པའོ། །དེ་རྣམས་ཕྱོགས་མཚམས་སུ་བཀོད་པའི་དབུས་སུ་རྡོ་རྗེ་རིགས་ལས་སྐྱེས་པའི་གཞོན་ནུ་རྡོ་རྗེའི་སྡེ་གཞོན་ནུའི་གཟུགས་འཆང་བ། གསེར་གྱི་མདོག་ཅན་དོ་685

ཤལ་དང་དཔུང་རྒྱན་དང་ཅོད་པན་དང་རྒྱན་སྣ་ཚོགས་ཀྱིས་བརྒྱན་པ།པདྨའི་རྩ་བ་དམར་པོའི་སྟེང་ན་འདུག་པ། ལག་པ་གཡོན་པ་ན་པདྨ་བསྒྲེངས་ཏེ་འཛིན་པ། གཡས་པ་དབུགས་འབྱིན་པའི་ཚུལ་ལོ། །གཙུག་འཆང་དམར་པོ། འདོད་པའི་གཟུགས་འཛིན་པ། གད་མོ་སྟབས་གད་དུ་བྱེད་ཅིང་།ལག་པ་གཡས་ཁ་འགྲམ་དུ་བཞག་པ། གཡོན་མདུང་ཐུང་རྩེ་གསུམ་ཐོགས་པ།གླང་པོ་ཆེའི་པགས་པས་སྨད་གཡོགས་བྱས་ཤིང་། ནོར་རྒྱས་ཀྱི་བུས་སེ་རལ་ཁར་བྱས་པ། རྒྱན་སྣ་ཚོགས་ཀྱིས་བརྒྱན་པའོ།
 །ལག་བཟང་སེར་པོ་རྡོ་རྗེ་ཐོགས་པའོ། །བློན་མོ་བདུན་གྱི་ཕྱི་རོལ་ཏུ་ཕོ་ཉ་མོ་བཅུ་བཞི་རིམ་པ་བཞིན་དུ་དགོད་དེ། རྒྱལ་བའི་བློ་གྲོས་མ་དང་མེ་ཁ་ལ་སྔོ་བསངས་སོ། །རྡོ་རྗེ་གདོང་དང་རྡོ་རྗེ་ལྟེ་བ་དང་གདོང་དཀར་མོ་དང་རྡོ་རྗེ་སེར་མོ་དང་ནག་མོ་དང་་་་་གྱེན་དུ་ལྟ་བའི་གདོང་ནི། གསེར་མདོག་གོ །རྡོ་རྗེ་སེངྒེའི་ཁྲི་དང་རྡོ་རྗེ་ལྡན་མ་དང་ཤུགས་ལྡན་མ་དང་རྡོ་རྗེ་བཞད་མ་ནི། དམར་མོར་བྲི་བར་བྱ། ཐམས་ཅད་ཀྱང་རྒྱན་ཐམས་ཅད་ཀྱིས་བརྒྱན་པ། སྤྱི་བོར་རྡོ་རྗེས་མཚན་པའོ། །རྒྱུད་དུ། ཕོ་ཉ་མོ་ཐམས་ཅད་ཀྱི་རྡོ་རྗེ་སྒྲུབ་པ་སྤྱིའི་ཆོ་ག་ཡིན་ཏེ།ལས་ཐམས་ཅད་ཀྱང་ལས་ཀྱི་རྡོ་རྗེ་ཐོགས་པར་བྱའོ། །ཞེས་པས་ཕྱག་གཡོན་ན་ལས་ཀྱི་རྡོ་རྗེ་ཐོགས་པའོ། །གཡས་པདྨ་ཐོགས་པ་དང་སྐྱབས་སྦྱིན་དང་མཆོག་སྦྱིན་ལ་སོགས་པ་ཅི་རིགས་པར་བྱ་སྟེ།དཀྱིལ་འཁོར་གཉིས་པའོ། །བུང་བ་མོ་དང་ལྟ་བ་མོ། །དགའ་མོ་ཐུབ་དཀའ་བྱང་ཕྱོགས་གཞག །རྡོ་རྗེ་ཀ་ཏ་ཡ་ན་དང་། །འདི་དག་གཡས་ཕྱོགས་བྲི་བར་བྱ། །རྡོ་རྗེ་སྡེ་ཡི་686

འཁོར་རྣམས་ཀྱང་། །དེ་ཡི་ལྷོ་ཕྱོགས་དགོད་པར་བྱ། །ཞེས་པས་དཀྱིལ་འཁོར་ལྷོ་མའི་དབུས་སུ་རྡོ་རྗེ་ཀ་ཏ་ཡ་ན་གཏུམ་མོ། དེའི་ཤར་ནས་བརྩམས་ནས་ཀ་ཏ་ཡ་ན་ཞི་བ་མོ་དང་། ཀ་ཏ་ཡ་ན་ཆེན་མོ་དང་། ཀ་ཏ་ཡ་ན་དྲག་མོ་དང་། ཀ་ཏ་ཡ་ན་དྲེགས་མ་དང་། ཀ་ཏ་ཡ་ན་རྣ་ཆ་ཅན་དང་། ཀ་ཏ་ཡ་ན་རྒྱལ་བའི་བཞིན་ཅན་མ་དང་། ཀ་ཏ་ཡ་ན་དེས་མ་སྟེ། འབྱུང་པོ་འདུལ་བའི་རྒྱུད་ལས་འབྱུང་བའི་ཀ་ཏ་ཡ་ན་དགུ། ཕྱག་མཚན་སྔགས་ལས་རལ་གྲི་དང་མདུང་འཛིན་པར་བཤད་ལ། བཞིན་ཁྲོ་གཉེར་དང་བཅས་ཤིང་དྲག་ཏུ་རྒོད་པའི་རྣམ་པ་ཅན་ནོ། །དེ་རྣམས་ཀྱི་བྱང་ཕྱོགས་སུ་ཕོ་ཉ་མོ་བུང་བ་མོ་དང་ལྟ་བ་མོ་དང་དགའ་བ་མོ་དང་ཐུབ་དཀའ་མོ་དང་བཞི་མཚན་ཉིད་སྔར་གྱི་ཕོ་ཉ་མོ་དང་འདྲ་བའོ། །གཡས་ལྷོ་ཕྱོགས་སུ་རྡོ་རྗེ་སྡེའི་འཁོར་ཁྲོ་བོའི་གཟུགས་སྟོབས་པོ་ཆེ་སྔར་བ་ཤད་པ་ལྟ་བུ་དང་། ཁྲོ་བོ་ཀཱི་ལི་ཀཱི་ལ་རྡོ་རྗེའི་ཅོད་པན་ཐོགས་པ་དང་། ཁྲོ་བོ་ཁུ་ཚུར་སྔར་བཤད་པ་ལྟ་བུ་དང་། ཁྲོ་བོ་གནམ་ལྕགས་དམར་པོ། ཕྱག་གཡས་ན་གློག་བསྣམས་པ་སྟེ། གཡོན་རྣམས་ནི་རྡོ་རྗེའོ། །དཀྱིལ་འཁོར་གསུམ་པའོ། །དེ་ནས་ཀླུ་རྒྱལ་ནོར་རྒྱས་བུ། །བཞི་པ་དག་ལ་གཞག་པར་བྱ། །ཞེས་པས། ནུབ་ཀྱི་དཀྱིལ་འཁོར་གྱི་དབུས་སུ་ཀླུའི་རྒྱལ་པོ་ནོར་རྒྱས་ཀྱི་བུ་ལ་འཁོར་ཀླུ་མོ་བརྒྱད་ཀྱིས་བསྐོར་བ་སྟེ། མཐའ་ཡས་གདོང་མ་དང་། ནོར་རྒྱས་གདོང་མ་དང་། པདྨ་མ་དང་། པད་ཆེན་མ་དང་། སྟོབས་རྒྱུའི་གདོང་མ་དང་། དུང་སྐྱོང་མ་དང་། ཆུ་གདོང་མ་དང་།ལྗོན་ཤིང་གདོང་མ་དང་བརྒྱད་687

པོ་སྐུ་མདོག་ཕྱག་མཚན་ཀླུ་བརྒྱད་དང་འདྲ་བའོ།།ཀླུ་མོ་བརྒྱད་ནི།འབྱུང་པོ་འདུལ་བྱེད་ཀྱི་རྒྱུད་ལས་བྱུང་བ་སྟེ།དཀྱིལ་འཁོར་བཞི་པའོ།།འབྱུང་པོ་སྣ་ཚོགས་བསྐོར་བ་ཡི། །གཞོན་ནུ་ཚོགས་དང་བཅས་པ་ཡང་། །དཀྱིལ་འཁོར་ལྔ་པར་གཞག་པར་བྱ། །མདུང་ཐུང་ཡང་ནི་མདུན་དུ་གཞག །ཅེས་པས་བྱང་གི་དཀྱིལ་འཁོར་གྱི་དབུས་སུ། གཞོན་ནུ་སྨིན་དྲུག་གོང་དུ་བཤད་པ་དང་འདྲ་བ་བྲི། དེའི་ཕྱོགས་མཚམས་སུ་ཚོགས་བརྒྱད་དེ།ཤར་ནས་རིམ་པ་བཞིན་གཏུམ་བྱེད་དང་། གསེར་ཅན་དང་།བདུད་རྩི་ཐབ་སྦྱོར་དང་། རྨུགས་བྱེད་དང་།རྫོང་ལྡན་དང་།མཆན་སྦྱིན་དང་།ལྕགས་ཅན་དང་། སོ་ཅན་རྣམས་ཏེ། བདུད་རྩི་ཐབ་སྦྱོར་ནི། སྔར་བཤད་ལ། གཞན་རྣམས་ཀྱི་ཐ་མ་བཞི་བདུག་སྤོས་འཛིན་པར་གོང་དུ་བཤད་ལ་གཞན་གསུམ་ཡང་དེས་འགྲེལ། སྲིན་པོ་གཡོན་རྡོ་རྗེ་ཐོགས་པར་དོན་གྱིས་ཐོབ་བོ། །དེའི་འཁོར་ལ་ཤར་དུ་ལྷ་གདོན་སེར་པོ་པདྨ་འཛིན་པ། དྲི་ཟའི་གདོན་སེར་པོ་པི་ཝང་འཛིན་པ། འབྱུང་པོའི་གདོན་ཐལ་ཁ་རྩེ་གསུམ་འཛིན་པ། ལྷ་མིན་གྱི་གདོན་ནག་པོ་རལ་གྲི་འཛིན་པ་བཞིའོ། །ལྷོར་ཚངས་པའི་སྲིན་པོ་སེར་པོ་རིལ་བ་འཛིན་པ། གནོད་སྦྱིན་གྱི་གདོན་སེར་པོ་དབྱུག་ཐོ་འཛིན་པ། ཀླུའི་གདོན་དཀར་པོ་ཞགས་པ་འཛིན་པ།སྲིན་པོའི་གདོན་ནག་པོ་རལ་གྲི་འཛིན་པ་བཞིའོ། །ནུབ་ཏུ་བརྗེད་བྱེད་ཀྱི་གདོན་མི་ཤ་ཁ་ལག་པ་བྲང་ལ་བཀབ་པ།ལོག་འདྲེན་གྱི་གདོན་དཀར་པོ་སྣ་ཡོ་བ་དགྲ་སྟ་འཛིན་པའོ། །ནམ་གྲུའི་གདོན་ནག་པོ་རལ་གྲི་འཛིན་པ་བཞི་བྲིའོ། །ཤ་ཟའི་གདོན་ནག་པོ་དྲ་བ་རྡོ་688

རྗེ་ཅན་འཛིན་པའོ། །བྱང་དུ་གཟུ་ལུམ་ཅན་ནི། གྲིབ་གནོན་གྱི་གདོན་དང་གཅིག་གམ་སྙམ་སྟེ། དེ་ནི་གདུགས། རྡོ་རྗེ་འཛིན་པར་བཤད་དོ། བེེ་ས་རའི་གདོན་ནི། གནོན་པོའི་གདོན་དང་གཅིག་གམ་སྙམ་སྟེ། དེ་ནི་ལྕགས་ཀྱི་རྡོ་རྗེ་འཛིན་པར་བཤད་དོ། །སྨྱོ་བྱེད་ཀྱི་གདོན་བཞིའོ། །སྐེམ་བྱེད་ཀྱི་གདོན་དམར་པོ་མདུང་ཐུང་འཛིན་པ། གཞོན་ནུའི་གདོན་དམར་པོ་དྲིལ་བུ་དང་བ་དན་འཛིན་པ་གཉིས་གཡོན་དང་གཡས་ཀྱི་མཐར་དགོད་དོ། །གདོན་དེ་རྣམས་ཀྱི་ཕྱག་མཚན་ནི། ལག་པ་གཡོན་པས་འཛིན་པར་བྱའོ། །མདུང་ཐུང་མདུན་དུ་བཞག་པར་བྱ་སྟེ།དཀྱིལ་འཁོར་ལྔ་པའོ། །དེ་ནས་དྲུག་པ་བདེན་བྲལ་ཕྱོགས། །འབྱུང་པོ་རེངས་བྱེད་མི་ཟད་པ། །འཕགས་པ་ཡི་ནི་མདུང་བྲིས་ལ། །འཕགས་པ་ཡི་ནི་མདུན་དུ་གཞག །ཅེས་པས་བདེན་བྲལ་གྱི་གྲའི་དཀྱིལ་འཁོར་གྱི་དབུས་སུ་རྫོང་གི་འཕགས་མ།སྔགས་ལས་དཀར་མོར་བཤད་པས་དཀར་མོ། མདུང་དང་ཨུཏྤལ་ཕྱག་ན་བསྣམས་པ། སེངྒེའི་ཤིང་རྟ་ལ་གནས་པའོ། །དེའི་མདུན་དུ་རྫོང་གི་འཕགས་པའི་ཕྱག་རྒྱ་མདུང་གཞག་གོ །བྲིས་སྐུའི་སྐབས་ནས་འབྱུང་པོའི་དཀྱིལ་འཁོར་གྱིས་བསྐོར་ཞིང་སྟེང་ཕྱོགས་སུ་མ་མོ་བདུན་བྲི་བར་བཤད་པས་་་་་་་་་འཁོར་བྱ་སྟེ། རྒྱུད་ལས། འཕགས་པ་རྣམས་ནི་འཁོར་དང་བཅས། །ཀུན་ལ་མདུང་རྩེ་གསུམ་པ་ཡིན། །ཞེས་པས་གཙོ་འཁོར་རྣམས་མདུང་རྩེ་གསུམ་པ་ཐོགས་པ་སྟེ།དཀྱིལ་འཁོར་དྲུག་པའོ།།མ་མོ་རྣམས་ཀྱི་རིགས་ལྔ་པོ། །ཚངས་མ་དང་ནི་དབང་ཕྱུག་མ། །སྐེམ་689

བྱེད་ཁྱབ་འཇུག་ཕག་མོ་ཞེས། །བྱ་བའི་དཀྱིལ་འཁོར་བདུན་པར་བཞག །ཅེས་པས། རླུང་མཚམས་ཀྱི་དཀྱིལ་འཁོར་གྱི་དབུས་སུ་ཚངས་མ་སེར་མོ་པདྨ་འཛིན་པ། དབང་ཕྱུག་དཀར་མོ་མདུང་རྩེ་གསུམ་འཛིན་པ། སྐེམ་བྱེད་དམར་མོ་མདུང་ཐུང་འཛིན་པ། ཁྱབ་འཇུག་མ་སེར་མོ་འཁོར་ལོ་འཛིན་པ། ཕག་མོ་ནག་མོ་ཐོ་བ་འཛིན་པ་རྣམས་རིམ་པ་ལྟར་ཕྱོགས་བཞིར་རིམ་པ་བཞིན་་་་་་་་གཞག་གོ །གྲོང་ཁྱེར་དེ་ཡི་ནང་དག་ཏུ། །ཆུ་རླུང་འགྲམ་དང་ལྡན་པར་བྲི། །གྲ་རྣམས་ཤར་བྱང་གྲ་དག་དང་། །ལྷོ་ནུབ་ཕྱོགས་སུ་ཕྱིན་པར་བྱ། །སྡིག་ཅན་ཆུ་ན་གནས་པའི་ནང་། །ངོམ་མི་ཤེས་པའི་རི་དྭགས་ཤིག །ནང་དུ་མཆུ་བཙུགས་ཕྱོགས་གཅིག་གནས།།དེ་ནང་ཁྱུ་མཆོག་འགྲོ་བར་བྱ། །རླུང་ལྷ་ཡི་ནི་ཕྱོགས་གཅིག་ཏུ། །བདེ་བྱེད་ལྷ་མོ་ཁྱུ་མཆོག་དང་། །དེ་བཞིན་ར་དང་བུམ་སྣ་གཉིས། །གྲོང་ཁྱེར་གྱི་ནི་སྒོ་སྲུང་གཞག །རླུང་གི་གཡས་རོལ་འགྲམ་དག་ཏུ། །རིག་སྔགས་ཆེན་མོ་བུད་སྨད་བཅས། །དབང་ལྡན་ཕྱོགས་སུ་གཞག་བྱ་སྟེ། །དཀྱིལ་འཁོར་བདུན་པ་འདས་པ་ཡིན། །ཞེས་པས་དཀྱིལ་འཁོར་དེའི་བྱང་ཤར་ནས་ལྷོ་ནུབ་ཀྱི་གྲར་འབབ་པའི་ཆུ་ཀླུང་དང་། དེ་ལ་རི་དྭགས་མཆུ་བཙུགས་ནས་ཆུ་འཐུང་བ་དང་། ཁྱུ་མཆོག་ཆུ་ལ་འཇུག་པ་བྲིའོ། །དེའི་རླུང་མཚམས་སུ་བདེ་བྱེད་ཀྱི་ལྷ་མོ་སྟེ། ཡུམ་དང་ཁྱུ་མཆོག་གཉིས་ནི། ཆུའི་གཡས་རོལ་གྱི་འགྲམ་བྱང་ཤར་མཚམས་སུ་རིག་སྔགས་ཆེན་པོ་འཕྲོག་མ་བུ་དང་་་་་བཅས་པ་བྲི། ཤར་སྒོར་ར་དང་། བུམ་སྣ་ཞེས་བྱ་བ་གཉིས་ལག་ན་མཚོན་ཆ་སྣ་ཚོགས་ཐོགས་པ་བྲིའོ། །དཀྱིལ་འཁོར་བདུན་པའོ། །690

བརྒྱད་པ་ནི། དབང་ལྡན་གྱི་གྲར། དཀྱིལ་འཁོར་བརྒྱད་པ་སྔར་བཤད་པའི་འབྱུང་པོའི་བྱ་བ། སྒྲུབ་པ་བདུན། འབྱུང་པོ་སྣ་ཚོགས་བསྐོར་བ་གཞག ཅེས་པས། དཀྱིལ་འཁོར་བྱང་ཤར་མའི་དབུས་སུ་བདུད་རྩི་ཐབ་སྦྱོར།དེའི་ཕྱོགས་སུ་ཕོ་ཉ་མོ་རྒྱལ་བའི་བློ་གྲོས་མ་རྡོ་རྗེ་སེར་མོ། རྡོ་རྗེ་ལྡན་མ།དགའ་བྱེད་གདོང་སྟེ། གོང་དུ་བཤད་པའི་རྡོ་རྗེ་གདོང་དང་། རྡོ་རྗེ་ནག་མོ་དང་། རྡོ་རྗེ་ལྟེ་བ་མ་དང་། ཚོགས་ལྕགས་ཅན་ཏེ། བདུན་སྔར་བཤད་པའི་མཚན་ཉིད་ཅན་ནོ།།རྒྱུད་དུ་བདུན་དུ་བཤད་པ་ནི།བདུད་རྩི་ཐབ་སྦྱོར་དང་ལྕགས་ཅན་དང་ཚོགས་མུགས་བྱེད་རྣམས་འདམ་གར་གསུངས་པས་བདུན་དུ་དགོངས་ལ། རྨུགས་བྱེད་ཀྱིས་ཁ་བསྐངས་ནས་དགུ་དཀྱིལ་འཁོར་ལ་བཀོད་ན་མཛེས་སོ།།དེའི་འཁོར་དུ་གཞོན་ནུའི་དཀྱིལ་འཁོར་དུ་བཤད་པའི་གདོན་ཆེན་བཅོ་བརྒྱད་ཀྱི་འཁོར་གྱིས་བསྐོར་བ་བྲི་སྟེ། དཀྱིལ་འཁོར་བརྒྱད་པའོ། །འདིར་རྒྱུད་ལས། དགུ་པར་ཡང་ནི་རིམ་བཞིན་བྲི། །ཞེས་གསུངས་པ་ཙམ་ཞིག་མ་གཏོགས་དཀྱིལ་འཁོར་དགུ་པའི་རྣམ་གཞག་རྣམས་ཆད་དེ།རྒྱུད་གཉིས་ལ་གཏུགས་ཀྱང་དེ་བཞིན་དུ་བྱུང་བས། ད་གདོད་རྒྱུད་དག་པོ་ཞིག་བྱུང་བ་དང་དཔྱད་པར་བྱའོ། །དེ་ནས་དཀྱིལ་འཁོར་བཅུ་པར་ནི།ཚངས་པའི་དྲང་སྲོང་རྣམས་ཀྱང་གཞག །ཅེས་པས། དཀྱིལ་འཁོར་ལྷོ་མ་གསུམ་གྱི་ཤར་མར་ཚངས་པའི་དྲང་སྲོང་འོད་ཟེར་ཅན་དང་། འོད་སྲུང་དང་། ཀུན་ཤེས་དང་། གནས་འཇོག་དང་།མེ་སྦྱིན་དང་།རྒྱས་པ་དང་། རྒྱུན་691

ཤེས་ཀྱི་བུ་དང་། རི་བྱི་དང་། གྲོགས་མཁར་སྐྱེས་ལ་སོགས་པ་རྣམས་མདོག་དམར་པོ། གུརྙེ་དང་བགྲང་ཕྲེང་ལག་ན་ཐོགས་པ་བྲིའོ། །དཀྱིལ་འཁོར་བཅུ་པའོ ་དེ་ནས་གཤིན་རྗེ་ཚོགས་མང་བཅས། །བཅུ་གཅིག་པར་ནི་སཞག་པར་བྱ། །ཞེས་པའི་དཀྱིལ་འཁོར་ལྷོ་མ་གསུམ་གྱི་དབུས་སུ་གཤིན་རྗེ་ནག་པོ་མ་ཧེ་ལ་འདུག་པ་བེ་ཅོན་ཐོགས་པ་བྲིའོ། །དེའི་ཤར་དུ་འཆི་བདག་ནག་པོ་དྲིལ་བུ་འཛིན་པ། ལྷོར་གཤིན་རྗེ་ནག་པོ་དབྱུག་པ་འཛིན་པ། ནུབ་ཏུ་མཚན་མོ་ནག་མེ་ཏོག་འཛིན་པ།བྱང་དུ་ནག་མོ་ཞགས་པ་འཛིན་པ། གཉིས་པོ་རང་མིང་གི་ཁ་དོག་ཅན་ནོ། །དེ་ནས་ཚངས་པ་མ་དང་། དྲག་མོ་དང་། ཁྱབ་འཇུག་མ་དང་། གཞོན་ནུ་མ་དང་། ཕག་མོ་རྣམས་གོང་དུ་བཤད་པ་དང་འདྲ་ལ། ཙ་མུཎྜི་དམར་མོ་མི་ཐོད་ཐོགས་པ། དབང་མོ་སེར་མོ་རྡོ་རྗེ་ཐོགས་པ། །ལུས་ངན་མོ་སེར་མོ་དབྱུག་ཐོ་ཐོགས་པ། འཇིག་རྟེན་གྱི་ལྷ་སྟེ། སའི་ལྷ་མོ་སེར་མོ་བུམ་པ་ཐོགས་པ། གྲུལ་བུམ་དང་། སྲུལ་པོ་དང་། ལུས་སྲུལ་པོ་ལ་སོགས་པ་བྲི་སྟེ། དེ་དག་གཤིན་རྗེའི་འཁོར་ཡིན་པར་རྒྱུད་འདི་ཉིད་ལས། དེ་ཡི་འོག་ཏུ་གཤིན་རྗེ་དང་། གཤིན་རྗེ་དབྱུག་པ་གྲུལ་བུམ་རྣམས། །གྲུལ་བུམ་ལ་སོགས་ཚོགས་ཀུན་དང་། །མ་མོ་རྣམས་དང་འཇིག་རྟེན་མ། །ཞེས་སོ། །དཀྱིལ་འཁོར་བཅུ་གཅིག་པའོ། ། ་མེ་ལྕེ་འབར་བས་བསྐོར་བ་ཡི། །མེ་ལྷ་མེ་ཡི་ཚོགས་ཀྱིས་བསྐོར། །མེ་དེ་མཐུ་ལས་སྐྱེས་པ་སྟེ། །དེ་ནི་བཅུ་གཉིས་པར་ཤེས་བྱ། །ཞེས་པས་ལྷོ་ཤར་གྱི་692

ཟུར་གྱི་དཀྱིལ་འཁོར་དུ་མེ་ལྷ་དམར་པོ་འཁོར་དང་བཅས་པ་མི་འཇིགས་པ་སྦྱིན་པའི་ཕྱག་རྒྱ་ཅན་དུ་ཕྱག་རྡོར་དབང་བསྐུར་བར་བཤད་ལ། སྤྱི་རྒྱུད་དུ་མེ་ལྷའི་ཕྱག་རྒྱ་ཞུགས་ཐབ་ཏུ་བཤད་དོ། །འཁོར་མེ། རྣམ་སྣང་མངོན་བྱང་གི་རྒྱུད་ལས་བཤད་པའི་མེ་བཅུ་གཉིས་ཀྱིས་བ སྐོར་བ་སྟེ། དབང་ཆེན་སེར་པོ།འཛིན་བྱེད་དཀར་པོ་གོས་དཀར་པོ་བགོས་པ་བགྲང་ཕྲེང་དང་རིལ་བ་སྤྱི་་་་་བླུགས་ཐོགས་པ། རླུང་ནག་པོ། དམར་པོ་དམར་པོ།མི་ད་ཁམ་པ། ཁྲོ་བོ་དུད་མདོག་སྐྲ་ཁམ་པ་གྱེན་བརྗེས། ལྟོ་བ་ལྗང་ཁུ། བྲང་བ་དམར་པོ། ཡིད་སྐྱེས་ལྗང་ཁུ། འཛིན་པ་དང་།ཤ་ཟ་དང་།རྨུགས་བྱེད་གསུམ་ལ་ཁ་དོག་མ་བཤད་དོ། །དམར་པོར་དོན་གྱིས་ཐོབ་ལ་ཕྱག་མཚན་འདྲའོ། །དཀྱིལ་འཁོར་བཅུ་གཉིས་པའོ།། ་ཡི་དྭགས་རྣམས་ཀྱི་འཁོར་དང་བཅས། །རི་དྭགས་དག་ཀྱང་གཞག་པར་བྱ། །ལག་ན་རྡོ་རྗེས་བཤད་པ་བཞིན། །དེ་ནི་བཅུ་གསུམ་ཤེས་པར་་བྱ། །ཞེས་པས་དཀྱིལ་འཁོར་ལྷོའི་དཀྱིལ་མའི་ནུབ་ཏུ་ཡི་དྭགས་ཀྱི་རྒྱལ་པོ།འཁོར་ཡི་དྭགས་མོ་ཞེས་བྱ་བ་སྟག་དང་ཝའི་གཟུགས་སུ་སྣང་བ་དང་། ཡི་དྭགས་ཀུ་མུ་ཏ་ཞེས་བྱ་བ་སྲིན་པོའམ་ཁྱི་དང་རྔ་མོང་དག་གི་གཟུགས་སུ་སྟོན་པ་དང་།སྒོ་དཔོན་མ་སྣ་ཆད་མ་ཞེས་བྱ་བ་སོགས་འཁོར་ཡི་དྭགས་དུ་མ་དང་བཅས་པ་བྲི་སྟེ། ཕྱག་རྡོར་དབང་བསྐུར་བ་ལས་ཁའི་ཕྱག་རྒྱ་དང་བཅས་པ་བྲི་ཞེས་བཤད་དོ། །དཀྱིལ་འཁོར་བཅུ་གསུམ་པའོ།།ཟླ་བ་ཕྱོགས་བཟང་སྟོབས་པོ་ཆེ། །ཁྱབ་འཇུག་དབང་པོ་ཉེ་དབང་693

པོ། །རྒྱལ་བའི་དབང་པོ་སངས་རྒྱས་ཀྱི། །བློ་གྲོས་ལྷ་མོ་གཉིས་ཀྱང་གཞག །གང་ན་ལྷ་དབང་གཉིས་གནས་པ། །དེ་ནི་བཅུ་བཞིར་ཤེས་པར་བྱ། །ཞེས་པས་ཤར་གྱི་དཀྱིལ་མའི་དཀྱིལ་འཁོར་གྱི་དབུས་སུ་ལྷའི་དབང་པོ་བརྒྱ་བྱིན།ཤར་དུ་ཉེ་དབང་བརྒྱ་བྱིན་དང་འདྲ་བ། ལྷོར་ཁྱབ་འཇུག ནུབ་ཏུ་ཟླ་བ་དཀར་པོ་ངང་པའི་སྟན་ལ་འདུག་པ། པདྨ་དཀར་པོ་དང་བུམ་པ་འཛིན་པ།བྱང་དུ་ཕྱོགས་བཟང་དང་། བྱང་ཤར་དུ་སྟོབས་པོ་ཆེ་སྟེ། སྟོབས་བཟང་ནག་པོ་གཤོལ་ཐོགས་པའོ། །བློ་གྲོས་ཏེ། ལྷ་མོ་དབྱངས་ཅན་མ་སྔོན་མོ། པི་ཝང་འཛིན་མ། དཔལ་ལྷ་མོ་ལྗང་ཁུ། ཕྱག་ན་ཡིད་བཞིན་ནོར་བུ་དང་པདྨ་འཛིན་པ་གཉིས། ལྷོ་ཤར་དང་ལྷོ་ནུབ་ཏུ་བྲི། ནུབ་བྱང་དུ་ནོར་རྒྱུན་མ་ལྟ་བུ་ཞིག་གིས་ཁ་བསྐང་བར་བྱའོ།།དཀྱིལ་འཁོར་བཅུ་བཞི་པའོ།།བཅོ་ལྔ་པ་ཡི་དཀྱིལ་འཁོར་གྱི། །དབུས་སུ་ཀླུ་ཆེན་དགོད་པར་བྱ། །ཞེས་པས་ཤར་གྱི་ལྷོར་དབུས་སུ་ཀླུའི་རྒྱལ་པོ་རྒྱ་མཚོ་དཀར་པོ། ཤར་དུ་དགའ་པོ་ནག་པོ། ལྷོར་ནོར་རྒྱས་སེར་པོ། ནུབ་ཏུ་འཇོག་པོ་དཀར་དམར།བྱང་དུ་མརྐོ་ཊ་ལྗང་སྔོན། མེར་དུང་སྐྱོང་དཀར་པོ། བདེན་བྲལ་དུ་པདྨ་ཅུང་ཞིག་སེར་པོ། རླུང་དུ་པད་ཆེན་ཅུང་ཞིག་དམར་བ། དབང་ལྡན་དུ་རིགས་ལྡན་སྔོན་པོ། ཐམས་ཅད་ཀྱང་སྨད་སྦྲུལ་མཇུག་འཁྱིལ་བ། སྦྲུལ་མགོ་བདུན་གྱི་གདེངས་ཀ་དང་ལྡན་པ། ཕྱག་གཉིས་ཐལ་མོ་སྦྱར་ནས་པདྨ་འཛིན་པར་འོད་ཟེར་ཅན་གྱི་རྟོག་པར་བཤད་ཅིང་། ཕྱག་རྡོར་དབང་བསྐུར་བའི་རྒྱུད་དུ་ཞགས་པ་འཛིན་པར་བཤད་དོ། །དཀྱིལ་འཁོར་བཅོ་ལྔ་པའོ།།694

བཀའ་སྩོལ་པ་ཞེས་བྱ་བ་ཡི། །ཚངས་པའི་སྲིན་རྣམས་བཅུ་དྲུག་པར། །ཞེས་པས། ཤར་གྱི་བྱང་ངོས་སུ་ཚངས་པའི་སྲིན་པོ་མདོག་སེར་པོ་བགྲང་ཕྲེང་དང་རིལ་བ་དང་དབྱུག་པ་ཅི་རིགས་པ་འཛིན་ཅིང་། འཁོར་རྣམས་ཀྱང་དེ་དང་འདྲའོ།།དཀྱིལ་འཁོར་བཅུ་དྲུག་པའོ།།བཅུ་བདུན་པ་ཡི་དཀྱིལ་འཁོར་དུ། །ཀ་ཏ་ཡ་ན་གཞག་པར་བྱ། །དེ་ཡི་འཁོར་ནི་གང་ཡིན་པ། །དེ་ཡང་དྲུང་དུ་བཞག་པར་བྱ། །ཞེས་པས་བྱང་གི་དཀྱིལ་འཁོར་གསུམ་གྱི་ཤར་མའི་དབུས་སུ་ཀ་ཏ་ཡ་ན་གཏུམ་མོ། ཤར་ལ་སོགས་པའི་ཕྱོགས་མཚམས་བརྒྱད་དུ་ཀ་ཏ་ཡ་ན་ཞི་བ་མ་དང་། ཀ་ཏ་ཡ་ན་ཆེན་པོ་དང་། ཀ་ཏ་ཡ་ན་དྲག་མོ་དང་། ཀ་ཏ་ཡ་ན་དྲེགས་མ་དང་། ཀ་ཏ་ཡ་ན་རྣ་ཆ་ཅན་དང་། ཀ་ཏ་ཡ་ན་རྒྱལ་བའི་བཞིན་ཅན་མ་དང་། ཀ་ཏ་ཡ་ན་མཛེས་མ་དང་། ཀ་ཏ་ཡ་ན་དེས་མ་སྟེ།ཕྱག་མཚན་ནི།དྲེགས་མའི་སྔགས་ཀྱི་སྐབས་ནས་རལ་གྲི་དང་མདུང་འཛིན་པར་བཤད་པ་ནི། ཀུན་ལ་འགྲེ་བར་ཤེས་པར་བྱས་ལ། བཞིན་ཁྲོ་གཉེར་ཅན་དྲག་ཏུ་རྒོད་པ། རྒྱན་ཐམས་ཅད་ཀྱིས་བརྒྱན་པར་འབྱུང་པོ་ཐམས་ཅད་འདུལ་བའི་རྒྱུད་དུ་བཤད་དོ། །དེ་ཡི་འཁོར་ནི་རྒྱུད་དུ། ཀ་ཏ་ཡ་ན་ལོག་འདྲེན་དང་། །རྣ་ཡོན་སུམ་ཅུ་རྩ་གཉིས་སོ། །དེ་དག་ལས་ནི་གང་འདོད་དང་། །དེ་ཡི་འོག་ཏུ་དྲི་ཟ་ནི། །སྐལ་ཆེན་བརྩོན་འགྲུས་ཆེ་བ་རྣམས། །ཞེས་པས་ལོག་འདྲེན་ཏེ། ཚོགས་བདག་དཀར་པོ་གླང་གདོང་ཅན་དགྲ་སྟ་འཛིན་པ། སྣ་ཡོན་ཏེ། གླང་པོ་ཆེའི་སྣ་ཅན། ཁ་དོག་སྣ་ཚོགས་པ། སྣ་དཀར་ལ་གཅུ་བར་བཤད་དོ། །སུམ་ཅུ་རྩ་གཉིས་ལས་695

གང་འོས་ཤིག་དང་།དྲི་ཟ་སྣ་ཚོགས་ཕྲེང་ལ་སོགས་པ་བརྩོན་འགྲུས་ཆེན་པོ་རྣམས་སེར་པོ། རྔ་ཕྲེང་བུ་དང་ཕེག་འཛིན་པ་གྲངས་ཇི་ཙམ་འོས་པ་བྲིའོ། །དཀྱིལ་འཁོར་བཅུ་བདུན་པའོ།།དབང་ཕྱུག་ཆེན་པོ་ཆུང་མར་བཅས། །དབང་ལྡན་ཕྱོགས་སུ་གཞག་བྱ་སྟེ། །དེ་ནི་བཅོ་བརྒྱད་ཤེས་པར་བྱ། །ཞེས་པའི་དཀྱིལ་འཁོར་བྱང་ཤར་མར་དབང་ཕྱུག་ཆེན་པོ་སྔར་བཤད་ལ། ཆུང་མ་དཀའ་ཟློག་མ་མདོག་དེ་དང་འདྲ་བ་ལ་རྩེ་གསུམ་འཛིན་པའོ། །འདི་ལའང་དུར་ཁྲོད་ན་གནས་པའི་མ་མོ་བརྒྱད་ལྟ་བུས་བསྐོར་ན་མཛེས་པར་སྣང་ངོ་། །དཀྱིལ་འཁོར་བཅོ་བརྒྱད་པའོ།།དེ་ནས་ཕྱི་རོལ་རིག་སྔགས་རིགས། །རིག་སྔགས་ཀྱི་ནི་སྣ་ཚོགས་དགེ། །བཅུ་དགུ་པར་ནི་གཞག་པར་བྱ། །དེ་རྣམས་ཀྱང་ནི་རིག་སྔགས་རྣམས། །མིང་སྨོས་འདི་དག་ལ་སོགས་བྲི། །དྲི་གཤེད་ཐབས་ཀྱི་དྲི་གཤེད་དང་།།རོ་ལངས་མར་ནི་གྲགས་པ་དང་།།དཀར་མོ་ཆེན་མོ་དཀར་མོ་དང་། །གཞན་ཡང་ས་སྟེང་གནས་རྣམས་གཞག །རྡོ་རྗེ་མངའ་བདག་དགྱེས་པ་ཡི། །གཞན་གྱི་རིག་སྔགས་མཆོག་འཆིང་བ། །རབ་ཏུ་གསལ་ཞིང་འབར་བ་དེ། །དབུས་དེར་མཁས་པས་གཞག་པར་བྱ། །ཞེས་པས་བྱང་ངོས་ཀྱི་ནུབ་མའི་དཀྱིལ་འཁོར་གྱི་དབུས་སུ་གཞན་གྱི་རིགས་སྔགས་འཆིང་བར་བྱེད་པ་རིག་པ་མཆོག་བྲི་བར་བྱའོ། །དེའི་འཁོར་དུ་རིགས་སྔགས་ཏེ། ལྷ་མོ་དྲི་གཤེད་དང་། ཐབས་ཀྱི་དྲི་གཤེད་དང་། རོ་ལངས་མ་རྡོ་རྗེ་འམ་རལ་གྲི་འམ། གྲི་696

གུག་ཐོགས་པ་སྔོན་མོར་དོན་གྱིས་ཐོབ་པོ། །དཀར་མོ་ཆེན་མོ་དཀར་པོ་དབྱུག་པ་དང་སྤྱི་བླུགས་ཐོགས་པ།དཀར་མོ་ཀུ་གུ་ཏ་དང་རིན་པོ་ཆེ་ཐོགས་པ།གཞན་ཡང་ས་སྟེང་ན་གནས་པའི་རིགས་སྔགས་ཀྱི་ལྷ་མོ་མེ་ཏོག་སོ་དང་།སོ་གཅིག་ལ་སོགས་བ་ཅི་རིགས་སུ་གཞག་པར་བྱ་སྟེ། དཀྱིལ་འཁོར་བཅུ་དགུ་པའོ།།དེ་ནས་རྡོ་རྗེ་འཛིན་ཆེན་རྗེ།།ཉི་ཤུ་པ་ནི་གཞག་པར་བྱ། །གང་ན་རྡོ་རྗེ་འཛིན་གནས་ཏེ། །མིང་ནི་རྡོ་རྗེ་ཕོ་བྲང་ཡིན། །ཞེས་པས་བདེན་བྲལ་མཚམས་ཀྱི་དཀྱིལ་འཁོར་གྱི་དབུས་སུ་ཕྱག་ན་རྡོ་རྗེ་དགོད་ཅིང་། དཀྱིལ་་འཁོ་ར་དེའི་མིང་རྡོ་རྗེའི་ཕོ་བྲང་ཞེས་བྱའོ། །འདི་ལ་འཁོར་དམིགས་བསལ་མ་གསུ་ངས་ཀྱང་།འཁོར་མེད་པ་མི་འཐད་པས།བློན་མོ་ཆེན་མོ་བདུན་ནམ།ཡང་ན་ཕོ་ཉ་མོ་བཅུ་དགོད་དེ།རྒྱུད་ལས།དང་པོ་བློ་གྲོས་རྡོ་རྗེ་མ། །གཉིས་པར་རྗེ་དྲིལ་བུ་མ། །གསུམ་པ་རྡོ་རྗེ་ནག་མོ་དང་། བཞི་པ་གཞན་གྱིས་མི་ཐུབ་མ། །ལྔ་པ་རྡོ་རྗེ་རོལ་མ་དང་།།དྲུག་པ་ཡང་ནི་འོག་པག་ཅན། །བདུན་པ་རྡོ་རྗེ་ཤུགས་ཡིན་ཏེ།།བརྒྱད་པ་རྡོ་རྗེ་ཉི་མ་ཡིན།།དགུ་པ་རྡོ་རྗེ་དབྱུག་པ་སྟེ། །དེ་ནི་སྣ་ཚོགས་གཟུགས་ཤེས་གྲགས།།བཅུ་པ་རྡོ་རྗེ་བདེན་པ་སྟེ། །ཞེས་པས། ཕོ་ཉ་མོ་ཐམས་ཅད་རྒྱན་ཐམས་ཅད་ཀྱིས་བརྒྱན་པ། མགོ་ལ་རྡོ་རྗེས་མཚན་པ། གཡོན་ན་ལས་ཐམས་ཅད་པའི་རྡོ་རྗེ་འཛིན་པ། གཡས་པ་པདྨ་དང་སྐྱབས་སྦྱིན་ལ་སོགས་པའོ། །ཁ་དོག་བློ་གྲོས་རྡོ་རྗེ་མ་དམར་མོར་གསུངས་ཀྱང་གཞན་ལ་གསལ་ཁ་མ་གསུངས་ཤིང་། ལས་ཀྱི་དབང་གིས་ཅི་697

རིགས་པར་འགྱུར་ཏེ། ཁུ་ཚུར་མ་ལ་ཁ་དོག་བཞི་གསུངས་པ་ལྟ་བུའོ། །དཀྱིལ་འཁོར་ཉི་ཤུ་པའོ།།ཉི་ཤུ་གཅིག་པ་བྱང་ཕྱོགས་སུ། །ཀུ་བེ་ར་ཡི་ཚོགས་བཅས་བྲི། །ཀུ་བེ་ར་ནི་གར་གནས་པ། །གྲོང་ཁྱེར་ལྕང་ལོ་ཅན་ཞེས་བྱ། །ཞེས་པས་བྱང་གི་དཀྱིལ་མའི་དཀྱིལ་འཁོར་གྱི་དབུས་སུ་ལུས་ངན་སེར་པོ་བེ་ཅོན་འཛིན་པ།དེའི་འཁོར་དུ། མཚོན་ཆ་འཐབ་ཆ་སྣ་ཚོགས་ཅན། །སྟོབས་ལྡན་རྫུ་འཕྲུལ་ཆེན་པོ་དང་། །རྒྱལ་དང་རྣམ་པར་རྒྱལ་བ་དང་། །པདྨ་དཀར་དང་དགྲ་འཇོམས་དང་། །རྒྱན་ཕྲེང་རྒྱས་དང་རྒྱན་ཕྲེང་བྱེད། །བདུད་རྩི་སྙིང་རྗེ་སྙིང་རྗེ་འགྲོ། །གནོད་སྦྱིན་ཆེན་པོ་ལྔ་རྩེན་དང་། །གནོད་སྦྱིན་ན་ལ་ཀུ་བེེ་ར། །ནོར་བུའི་སུལ་ཅན་གནོད་སྦྱིན་གང་། །ནོར་བུ་བཟང་ཞེས་གྲགས་པ་དང་། །རྫོགས་ལྡན་དང་ནི་རྫོགས་བཟང་དང་། །རབ་ཏུ་བཟང་དང་བཟང་པོ་ཉིད། །ཅེས་པའི་གནོད་སྦྱིན་གྱི་འཁོར་བཅུ་དྲུག་ཁ་དོག་སྣ་ཚོགས་པ། གོ་ཆ་བགོས་པ། མཚོན་ཆ་སྣ་ཚོགས་པ་འཛིན་པ་བྲིའོ། །དཀྱིལ་འཁོར་ཉི་ཤུ་རྩ་གཅིག་པའོ། །ཀླུ་ཡི་བྱ་བ་སྒྲུབ་པ་བརྒྱད། །དཀྱིལ་འཁོར་ཉི་ཤུ་གཉིས་པར་བཞག །ཅེས་པས་ནུབ་ཀྱི་བྱང་མར་དབུས་སུ་རིག་པ་མཆོག དེའི་མཐའ་བསྐོར་དུ་རྡོ་རྗེ་ལྟེ་བ་མ་ནས་ཤུགས་ལྡན་མའི་བར་ཕོ་ཉ་མོ་ཀླུའི་བྱ་བ་སྒྲུབ་པའི་ལྷ་མོ་་་་་་་བརྒྱད་གཞག་པར་བྱའོ། །རྒྱུད་དུ།རིག་པ་མཆོག་གི་གོ་བགོས་པ། །མ་རུངས་དུག་ནི་མི་བཟད་པ། །ཕོ་ཉ་མོས་ནི་ངེས་པར་འཇོམས། །ལག་ན་རྡོ་རྗེ་རིགས་འཇོག་མ། །ཕོ་ཉ་སྟོབས་ཆེན་གང་ཡིན་པའི། །སྙིང་པོ་དྲག་ཅིང་འཇིགས་པ་ཡི།་།ལས་ཀྱི་སྤྱི་བོར་འཇོམས་698

པར་བྱེད། །ཅེས་སྤྱིར་གསུངས། འདིར་སྒོས་སུ་བཤད་པས་སོ། །དཀྱིལ་འཁོར་ཉི་ཤུ་རྩ་གཉིས་པའོ།།བྱ་བ་སྒྲུབ་བཅས་ཀླུ་ཆེན་རྣམས། །ལྔ་པོ་ཉི་ཤུ་གསུམ་པར་གཞག །ཅེས་པས་ནུབ་ཀྱི་ལྷོ་རུ་ཀླུའི་རྒྱལ་པོ་ཆེན་པོ་ལྔ་དང་།ཀླུའི་བྱ་བ་སྒྲུབ་པའི་ལྷ་མོ་བརྒྱད་སྔར་དང་འདྲ་བ་བྲིའོ།།དཀྱིལ་འཁོར་ཉི་ཤུ་རྩ་གསུམ་པའོ།། ་དཀྱིལ་འཁོར་ཉི་ཤུ་རྩ་བཞིར་ནི། །ཀླུ་ཡི་དཀྱིལ་འཁོར་གཞག་པར་བྱ། །ཀླུ་མགོ་ཡི་ནི་གདེངས་ཀ་ཅན། །ཀླུ་ཆེན་གྱིས་ནི་གཡས་སུ་བསྐོར། །དཀྱིལ་འཁོར་དེ་ཡི་ནང་དག་ཏུ། །ཀླུ་ཆེན་ཁ་དོག་སྣ་ཚོགས་པ། །མཐའ་ཡས་ནོར་རྒྱས་པདྨ་དང་། །དེ་བཞིན་ནོར་བུ་ལ་སོགས་ཀླུ། །དམ་པ་པ་དང་རབ་མགྱོགས་གཉིས། །དེ་བཞིན་གཞན་ཡང་ཀླུ་རྣམས་ཀྱི། །མ་དང་རྒྱལ་ཚབ་འཇོག་པོ་ཡང་། །དཀྱིལ་འཁོར་ནང་དུ་གཞག་པར་བྱ། །ཤར་སྒོར་འོད་མའི་རྩེ་མོ་གཞག །དགའ་བསྐྱེད་པ་ནི་ལྷོ་ཕྱོགས་སུ། །ནུབ་ཕྱོགས་སུ་ནི་ལེགས་མཐོང་གཞག །བྱང་ཕྱོགས་སུ་ནི་སྟོབས་ཀྱི་རྒྱུ། །ཞེས་པས། ནུབ་ཀྱི་དཀྱིལ་དུ་རྩིག་པའི་གནས་སུ་སྦྲུལ་མགོའི་གདེང་ས་ཀ་ནོར་བུས་མཛེས་པ། ཟུར་དུ་མཇུག་མ་མདུད་ཅིང་།སྒོའི་ཡ་ཕུབས་ཀྱི་ཐད་དུ་ཁ་ཕྲད་ཅིང་།ནོར་བུའི་གདེངས་ནས་རྟ་བབས་ཀྱི་ཚུལ་དུ་མཛེས་པ། གཡས་བསྐོར་གྱིས་སྦྱོར་བ་བྲིས་ལ།དཀྱིལ་འཁོར་གྱི་དབུས་སུ་ཆུ་ལྷ་སྦྲུལ་མགོའི་གདེངས་ཀ་དང་ལྡན་པ། དེ་ནས་གཡས་བསྐོར་དུ་ཀླུ་མཐའ་ཡས་དང་། ནོར་རྒྱས་དང་། པདྨ་དང་། ནོར་བུ་དང་། སོགས་ཀྱི་སྒྲས་བསྡུས་པ་ཨེ་ལའི་འདབ་དང་།ཟླ་བ་དང་། རབ་མགྱོགས་དང་།འཇོག་པོ་སྟེ།བརྒྱད་ཀླུ་རྣམས་ཀྱི་མ་དང་ཞེས་པས་རང་རང་གི་ཆུང་མ་དང་བཅས་པ་སྟེ།་ 699

སྐུ་མདོག་ཕྱག་མཚན་སྔར་དང་འདྲ་བ་ལ། ཁྱད་པར། ཀླུ་མོ་རྣམས་སྦྲུལ་མགོ་གསུམ་དང་ལྡན་པའོ། །ཤར་སྒོར་ཀླུ་འོད་མའི་རྩེ་མོ། ལྷོ་སྒོར་དགའ་སྐྱེད།ནུབ་སྒོར་ལེགས་མཐོ། བྱང་སྒོར་སྟོབས་ཀྱི་རྒྱུ་སྟེ། དེ་རྣམས་མཚན་ཉིད་སྔར་དང་འདྲ་ལ། སྔར་མ་བཤད་པ་བདུན་པོ་ཕྱོགས་མདོག་གམ། དཀར་པོར་བྱས་ཀྱང་རུང་སྟེ། དཀྱིལ་འཁོར་ཉི་ཤུ་བཞི་པའོ།།དེ་ནས་རླུང་ལྷའི་ཕྱོགས་དག་ཏུ། །འབྱུང་པོའི་ཚོགས་ནི་བདུན་རྣམས་དགོད། །དེ་ནི་ཉི་ཤུ་ལྔ་པ་ཡི། །དཀྱིལ་འཁོར་དུ་ཡང་གྲགས་པ་ཡིན། །ཞེས་པས། ནུབ་བྱང་མཚམས་ཀྱི་དཀྱིལ་འཁོར་གྱི་དབུས་སུ་འབྱུང་པོའི་རྒྱལ་པོ་བདུན་ཏེ། མདུང་ཅན་དང་། གཤོལ་ཅན་དང་། གཏུན་ཤིང་ཅན་དང་། གཤོལ་འཛིན་དང་། འགུགས་བྱེད་དང་།ཡང་དག་འགུགས་བྱེད་དང་། གཉའ་དྲག་སྟེ། བདུན་ཕྱག་རྡོར་དབང་བསྐུར་བའི་རྒྱུད་ལས་བཤད་དོ། །དེ་དག་རང་མིང་གིས་བསྟན་་པའི་ཕྱག་མཚན་འཛིན་ཅིང་། ལྷག་མ་ནི། མདུང་རྩེ་གསུམ་འཛིན་པའོ། །དེའི་འཁོར་དུ་འབྱུང་པོའི་ཚོགས་ལོག་འདྲེན་པའི་སྤྱི་ཕུད་དང་། ཆུ་ལྟར་གཡོ་བ་དང་།ལྷའི་མངག་གཞུག་དང་། འཇིག་རྟེན་མེ་ཏོག་དང་། ཟས་སུ་དྲི་ཟ་དང་། ནག་པོ་དང་། གཙུག་ཕུད་གཅིག་པ་དང་བདུན་བྲིའོ། །དཀྱིལ་འཁོར་ཉི་ཤུ་རྩ་ལྔ་པའོ།། ་དེ་ལྟར་མཐའི་དཀྱིལ་འཁོར་ཉི་ཤུ་རྩ་བཞིའི་ཤར་ནི། དབུས་ཀྱི་ཕྱོགས་ལ་བྱའོ། །དཀྱིལ་འཁོར་ཉི་ཤུ་རྩ་ལྔ་པོ། །འདི་དག་ཡང་ནི་མཁས་པ་ཡིས། །ཅི་རིགས་པར་ནི་བྲི་བྱ་ཞིང་། །རྫོགས་བྱེད་རྣམས་ནི་ལེགས་པར་བྲི། །ཆུ་ལྷའི་ཕྱོགས་སུ་ཉི་མ་བྲི། །ཤར་ཕྱོགས་སུ་ནི་ཟླ་བ་གཞག །ཀ་རུ་ཎ་ཡི་གླིང་བཞིར་ནི། །ཕྱོགས་700

མཚམས་དག་ཏུ་གཞག་པར་བྱ། །ལྷག་མ་དག་ནི་བྱང་ཕྱོགས་སུ། །ངེས་པར་ཡང་ནི་དགོད་པར་བསྟན།།འདི་དག་རྣམས་ནི་མདོར་བསྡུ་ན། །ཁོར་ཡུག་གི་ནི་ཁོངས་ནས་འབྱུང་། །ཞེས་པས།དེ་རྣམས་ཅི་རིགས་པ་སྟེ།རྩིག་པ་རྣམ་བུ། ཕ་གུ་དྲ་བ་དྲ་བྱེད། ཤར་བུ། མདའ་ཡབ། རྟ་བབས་ལ་སོགས་པ་དང་། དཀྱིལ་འཁོར་རྫོགས་པར་བྱེད་པའི་རྒྱན་རྣམས་དང་།སྒོ་བ་ལ་སོགས་པ་རྣམས་ལེགས་པར་བྲིས་ལ། གཞིའི་དཀྱིལ་འཁོར་ཆེན་པོའི་ནུབ་སྒོར་རྟ་བདུན་གྱིས་དྲངས་པའི་ཤིང་རྟའི་སྟེང་དུ། ཉི་མ་དམར་པོ་གཞུ་འཛིན་པ་དང་པོ་པདྨའི་སྟེང་ན་ཉི་མའི་དཀྱིལ་འཁོར་ཡོད་པ་་་་་་་་འཛིན་པ། ཤར་ཕྱོགས་སུ་ཟླ་བ་སྔར་དང་འདྲ་བ། ཀ་རུ་ཎ་སྟེ་བྱ་ཁྱུང་བརྒྱད།ལྷོ་བྱང་དུ་མཚམས་བཞིར་དགོད་པར་བྱ། དེ་རྣམས་ཐམས་ཅད་རི་རབ་ཀྱི་སྟེང་ཁོར་ཡུག་གི་ནང་ན་དགོད་པར་བྱའོ། །དེ་ནས་རྡོ་རྗེ་ཤུགས་ཀྱིས་ནི། །དེར་ནི་སྟོབས་ཆེན་འགྲོ་བར་བྱ། །བང་རིམ་ལ་ནི་སོང་ནས་ཀྱང་། །དང་པོ་ལེགས་པར་དགོད་པར་བྱ། །རྫོང་གི་འཕགས་མ་དོན་སྒྲུབ་པ། །དུར་ཁྲོད་ ་གནས་ནི་དྲག་མོ་ནི། །བདེན་བྲལ་ཕྱོགས་སུ་གཞག་བྱ་ཞིང་། །མ་ཡང་དྲུང་དུ་གཞག་པར་བྱ། །ཕྱོགས་ཀྱི་ལྷ་ནི་བྱེ་བ་རྣམས། །དབང་ལྡན་ཕྱོགས་སུ་དགོད་པར་བྱ། །ལོག་འདྲེན་དྲག་པོ་ཆེན་པོ་ཡང་། །དཀྱིལ་འཁོར་དུ་ནི་ལེགས་པར་དགོད། །རླུང་ལྷའི་ཕྱོགས་སུ་མཁའ་ལྡིང་གཞག །དེ་ནས་དང་པོ་སྐྱོང་བ་ཡིས། །རྫོང་གི་འཕགས་མ་གཉིས་པ་ཡང་། །ཡོངས་སུ་རྫོགས་པར་གཞག་པར་བྱ། །ཞེས་པས་དཀྱིལ་འཁོར་ཕྱིའི་བང་རིམ་དང་པོ་ལ་བདེན་བྲལ་དུ་རྫོང་གི་འཕགས་མ་དང་། དུར་ཁྲོད་ན་གནས་པའི་དྲག་མོ་ནག་མོ་རྩེ་གསུམ་འཛིན་701

པ།དེའི་དྲུང་དུ་རྫོང་གི་འཕགས་མའི་མ་རྫོང་གི་འཕགས་མ་དང་འདྲ་བའོ།།མཆེ་བ་གཙིགས་མ་དང་། གདོང་དྲག་མོ་དང་། རྒན་མོ་གདོང་མ་དང་། པདྨའི་མིག་ཅན་མ་དང་། མི་སྡུག་གདོང་མ་དང་། སྤྱོད་ངན་མ་དང་། གློག་ལྟར་འཇིགས་མ་དང་།བཞིན་མཛེས་མ་སྟེ།བརྒྱད་འབྱུང་པོ་འདུལ་བའི་རྒྱུད་ལས་བཤད་དོ། །དབང་ལྡན་དུ་ཕྱོགས་ཀྱི་ལྷ་སྟེ། དབང་ལྡན་དཀར་པོ་རྩེ་གསུམ་འཛིན་པ་བྱེ་བས་མཚོན་ནས་མང་པོ་དགོད་ཅིང་། མེ་མཚམས་སུ་ལོག་འདྲེན་ཏེ། ཚོགས་བདག་གླང་སྣ་ཚོགས་དང་། དྲག་པོ་སྟེ། དབང་ཕྱུག་ཆེན་པོ་གཞག་གོ །རླུང་མཚམས་སུ་ནམ་མཁའ་ལྡིང་གི་རྒྱལ་པོ་འཇིགས་འགྲོ་དང་། འདབ་བརྒྱ་དང་། གཙུག་ཕུད་ཅན་རྣམས་དང་། རྫོང་གི་འཕགས་མ་གཉིས་པ་བཞག་གོ །བང་རིམ་དག་ནི་གཉིས་པ་ལ། །རྡོ་རྗེ་ཤུགས་ཀྱིས་འགོམ་བྱ་ཞིང་། །ཀླུ་རིགས་ནོར་བུ་གཞག་པར་བྱ། །མཐའ་ཡས་བདེན་བྲལ་ཕྱོགས་སུ་གཞག །དེ་ནས་ཕྱོགས་ཀྱི་ལྷ་ཉིད་ནི། །གཤིན་རྗེའི་ཕྱོགས་སུ་ལེགས་པར་གཞག །དེ་ནས་ཡི་དྭགས་ཚོགས་རྣམས་ཀྱང་། །མེ་ཡི་ཕྱོགས་སུ་གཞག་པར་བྱ། །དེ་ནས་ཆོ་ག་ཤེས་པ་ཡིས། །ཡི་དྭགས་ཀྱི་ནི་རིགས་རྣམས་དགོད། །བརྗེད་བྱེད་ཀྱི་ནི་རིགས་རྣམས་དང་། །ནམ་གྲུ་དག་གི་རིགས་ཀྱང་གཞག །དབང་ལྡན་འབྱུང་པོ་རྣམས་དང་ནི། །འབྱུང་པོའི་ཆང་ཁྱུང་རྣམས་ཀྱང་གཞག །ཚངས་པའི་སྲིན་པོ་ཞེས་བྱ་རྣམས། །དཀྱིལ་འཁོར་བྱང་ཕྱོགས་དགོད་པར་བྱ། །ཕྱི་རོལ་ཀླུ་ཡི་རིགས་རྣམས་ཀྱང་། །རླུང་ལྷའི་ཕྱོགས་སུ་དགོད་པར་བྱ། །དཀྱིལ་འཁོར་དམ་པ་གཉིས་པ་ལས། །བང་རིམ་འདི་ནི་ཡོངས་སུ་རྫོགས། །ཞེས་པས་བང་རིམ་གཉིས་པའི་བདེན་བྲལ་དུ་ཀླུ་ནོར་བུ་དང་། མཐའ་ཡས་དང་། ལྷོ་རུ་ཕྱོགས་702

ཀྱི་ལྷ་སྟེ། ལྷོའི་ཕྱོགས་སྐྱོང་བ་གཤིན་རྗེ་སྔར་བཤད་པ་ལྟ་བུ། མེ་མཚམས་སུ་ཡི་དྭགས་ཀྱི་ཚོགས་དང་། ཡི་དྭགས་ཀྱི་རིགས་སུ་གཏོགས་པའི་གྲུལ་བུམ་དང་། སྲུལ་པོ་དང་། ལུས་སྲུལ་པོ་དང་། ཤ་ཟ་རྣམས་བྲི། བརྗེད་བྱེད་ཀྱི་རིགས་དང་། ནམ་གྲུའི་རིགས་རྣམས་ཏེ། ནམ་གྲུ་ནི། བྱའི་གཟུགས་སུ་བྲིའོ། །དབང་ལྡན་དུ་འབྱུང་པོ་དང་འབྱུང་པོའི་ཆང་ཁྱུང་བྲི། བྱང་དུ་ཚངས་པའི་སྲིན་པོ་བྲི། རླུང་གི་མཚམས་སུ་ཀླུའི་རིགས་རྣམས་བྲི་བར་བྱའོ། །རྡོ་རྗེ་རིམ་གྱིས་འགོམ་ནས་ནི། །གསུམ་པ་ཡང་ནི་བདེན་བྲལ་ཕྱོགས། །ཤ་ཟ་གཞག་སྟེ་སོང་ནས་ཡང་། །རྣལ་འབྱོར་མཁའ་འགྲོའི་དཀྱིལ་འཁོར་གཞག །ཡི་དྭགས་ཀྱི་ནི་ཁྱིམ་རྣམས་ཀྱང་། །གཤིན་རྗེའི་ཕྱོགས་སུ་ལེགས་པར་དགོད། །མེ་ཡི་ཕྱོགས་སུ་དཀྱིལ་འཁོར་དུ། །སྟོབས་ཆེན་ལྷ་མ་ཡིན་རྣམས་གཞག །དེ་ནས་དཔལ་ལྡན་འཇིག་རྟེན་སྐྱོང་། །འཇིག་རྟེན་ཆོས་ལས་ཕྱིར་ཕྱོགས་པ། །ཡུལ་འཁོར་སྲུང་ནི་དཔག་མེད་པའི། །དྲི་ཟར་ལྷན་ཅིག་ཀུན་ཏུ་དགོད། །དབང་ཕྱུག་ཆེན་མོར་བཅས་པ་ཡི། །དབང་ལྡན་ཕྱོགས་སུ་གནས་པར་བྱ། །དེ་ཅནས་རིག་སྔགས་རྣམས་ཀྱི་བདག །ལག་ན་རྡོ་རྗེ་རྣལ་འབྱོར་ཆེ། །གྲགས་པ་རྡོ་རྗེ་འཛིན་པ་སྟེ། །རྡོ་རྗེ་ཕོ་བྲང་དགའ་བར་གཞག །དེ་ནས་སྟོབས་ཆེན་འཇིག་རྟེན་སྐྱོང་། །དཔལ་ལྡན་འཇིག་རྟེན་ཆོས་སྤངས་པ། །ལག་ན་རྡོ་རྗེ་འཛིན་པ་ནི། །དབང་ལྡན་བྱང་གི་ཕྱོགས་སུ་བཞག །དེ་བཞིན་ལྕང་ལོ་ཅན་དག་ཏུ། །གནོད་སྦྱིན་ཚོགས་དང་བཅས་པར་བྲི། །ཀླུ་རྣམས་ལ་ནི་སུ་ར་ས། །རླུང་ལྷའི་ཕྱོགས་སུ་གནས་པར་བྱ། །དེ་དག་བུ་དང་བཅས་པར་ནི། །དེ་ཡི་དྲུང་དུ་་ 703

དགོད་པར་བཤད། །མཁའ་ལྡིང་རྣམ་པར་འདུད་པའི་བུ།།མཐུ་རྩལ་ཤིན་ཏུ་རྫོགས་པའང་གཞག །དེ་ནས་འབྱུང་པོའི་ཚོགས་རྣམས་དགོད། །ཆུ་ལྷ་ཡང་ནི་ནུབ་ཕྱོགས་གཞག །གསུམ་པ་དག་ཀྱང་འདས་པ་ཡིན། །ཞེས་པས་བང་རིམ་གསུམ་པའི་བདེན་བྲལ་དུ་ཤ་ཟ། རྣལ་འབྱོར་མཁའ་འགྲོ་དང་མཁའ་འགྲོ་མ་རྣམས་གྲི་གུག་དང་ཐོད་པ་འཛིན་པའོ། །ལྷོ་ཕྱོགས་སུ་ཡི་དྭགས་ཀྱི་ཁྱིམ་དུ་ཡི་དྭགས་རྣམས་སོ། །མེ་མཚམས་སུ་ལྷ་མ་ཡིན་ནག་པོ། རལ་གྲི་འཛིན་པ་གོ་ཆ་བགོས་པའོ། །ཤར་དུ་ཡུལ་འཁོར་སྲུང་དཀར་པོ།ཞགས་པའི་པི་ཝང་འཛིན་པ། དྲི་ཟའི་འཁོར་གྱིས་བསྐོར་བའོ། །དབང་ལྡན་དུ་དབང་ལྡན་ཆུང་མ་དབང་ཕྱུག་ཆེན་པོ་དང་བཅས་པ་གཞག་ཅིང་། ལག་ན་རྡོ་རྗེའི་གྲོགས་པོ་དབང་ཆེན་དགའ་མ།ཞེས་བྱ་བ་རྡོ་རྗེ་དབྱུག་པ་དང་འདྲ་བ་དང་བཅས་པའི།ལག་ན་རྡོ་རྗེ་དང་གཉིས་རྡོ་རྗེའི་ཕོ་བྲང་དུ་བྲིའོ། །བྱང་དུ་རྒྱལ་ཆེན་རྣམ་ཐོས་སྲས་སྔར་བཞིན་དུ་བྲིའོ། །ལྕང་ལོ་ཅན་དུ་ནོར་སྦྱིན་གནོད་སྦྱིན་གྱི་ཚོགས་དང་བཅས་པ་བྲི། རླུང་མཚམས་སུ་ཀླུ་རྣམས་ཀྱི་མ་སུ་ར་ས་བུ་ཀླུ་རྣམས་དང་བཅས་པ། སྦྲུལ་མགོའི་གདེངས་ཀ་ཅན་ཞགས་པ་ཐོགས་པ་བྲིའོ། །ནམ་མཁའ་ལྡིང་རྣམས་བདུད་ཀྱི་བུ་མཐུ་རྩལ་རྒྱས་པ་ཀླུ་ཟ་བ་བྲི། དེ་ནས་འབྱུང་པོའི་ཚོགས་དཔག་ཏུ་མེད་པ་བྲི། ནུབ་ཏུ་ཆུ་ལྷ་འཁོར་དང་བཅས་པ་བྲིའོ། །བཞི་པ་དག་ནི་བཤད་པར་བྱ། །བང་རིམ་བཞི་པའི་སྟེང་དག་ཏུ། །རྡོ་རྗེ་ཤུགས་ཀྱིས་སོང་ནས་ནི།།ཉི་མ་རྣམས་ནི་གཡོག་དང་བཅས།།ཆུ་ལྷའི་ཕྱོགས་སུ་གནས་པར་བྱ། །བདེན་བྲལ་ཕྱོགས་སུ་སྲིན་རྣམས་དགོད། །དེ་ཡི་ཕ་རོལ་704

གྲུལ་བུམ་བཞག །དེ་ནས་གྲུལ་བུམ་ལྕགས་ཅན་ཡང་།།ལྷོ་ཕྱོགས་སུ་ནི་གཞག་པར་བྱ། །མེ་ཡི་ཕྱོགས་སུ་རླུང་ལྷ་གཞག །ཤར་ཕྱོགས་ཟླ་བ་འཁོར་དང་བཅས། །ཐགས་བཟང་རིས་ཀྱང་དེ་བཞིན་ཏེ། །དེ་གཉིས་ཀྱིས་ནི་བཞི་པ་དགང་། །ཞེས་པས། ནུབ་ཏུ་ཉི་མ་གཡོག་གཟའ་རྣམས་བཅས་པ་བྲི་སྟེ། ཉི་མ་ནི། སྔར་དང་བཤད་པ་འདྲ་ལ།མིག་དམར་དམར་པོ།གཡས་ཆུ་གྲི་ཐོགས་པ།གཡོན་མི་མགོ་ཐོགས་ནས་ཟ་བར་བྱེད་པ།གླང་པོ་ལ་ཞོན་པ།གཟའ་ལྷག་པ་སེར་པོ།མདའ་གཞུ་ཐོགས་པ། པདྨ་ལ་འདུག་པ། གུར་བུ་དཀར་པོ། ཟེང་བ་དང་སྤྱི་བླུགས་འཛིན་པ།པདྨ་ལ་གནས་པ། པ་བ་སངས་དཀར་པོ་ཕྲེང་བ་དང་གུརྙེ་ཐོགས་བ་བུམ་པ་ལགནས་བ་།སྤེན་པ་དག་པོ་དབྱུག་བ་ཐོགས་པ། རུས་སྦལ་ལ་ཞོན་པ། སྒྲ་གཅན་དམར་དག་ལག་ན་ཉི་ཟླ་ཐོགས་པའོ། །བདེན་བྲལ་དུ་སྲིན་པོ། དེའི་ཕ་རོལ་ཏུ་གྲུལ་བུམ། ལྷོར་གྲུལ་བུམ་ལྕགས་ཅན། མེར་རླུང་ལྷ་རི་དྭགས་ལ་གནས་པ་ལྗང་ཁུ་བ་དན་འཛིན་པ།ཤར་དུ་ཟླ་བ་འཁོར་སྐར་མའི་ཚོགས་དང་བཅས་པ།བྲི་སྟེ།ཟླ་བ་ནི།སྔར་དང་འདྲ་ལ། ཐ་སྐར་དཀར་མོ།བྲ་ཉེ་ལྗང་ཁུ། སྨིན་དྲུག་ལྗང་སེར། སྣར་མ་དམར་སྐྱ།མགོ་ནག་མོ།ལག་དཀར་མོ།དབས་སོ་དཀར་མོ།རྒྱལ་ལྗང་ཁུ།སྐག་དཀར་མོ།མཆུ་དཀར་མོ། གྲེ་ལྗང་སེར། དབོ་ལྗང་ཁུ། མེ་བཞི་དཀར་མོ། ནག་པ་ལྗང་ཁུ། ས་རི་དཀར་མོ། ས་ག་དག་མོ།ལྷ་མཚམས་ལྗང་།སྨོན་དཀར་མོ།བས་དཀར་མོ།ཆུ་སྟོད་ནག་མོ།ཆུ་སྨད་དཀར་མོ། གྲོ་ཞུན་དམར་སྐྱ། བྱི་བཞིན་ལྗང་ཁུ། མོན་གྲེ་སེར་མོ། མོན་གྲུ་དག་མོ།ཁྲུམས་སྟོད་ལྗང་ཁུ།ཚོམས་སྨད་སེར་མོ།ནམ་གྲུ་སེར་སྐྱ་སྟེ།དེ་ཐམས་ཅད་ཞིང་གྱོན་པ།ཐལ་མོ་སྦྱར་བ།བུད་མེད་ཀྱི་ཆ་ལུགས་དང་བཅས་པའོ།།ཐགས་བཟང་རིས་སྔར་གྱི་ལྷ་མ་ཡིན་འདྲ་བའོ།།དེ་ནས་བང་རིམ་ལྔ་པ་ལ།།རྡོ་རྗེ་ཤུགས་ཀྱིས་འགྲོ་བར་705

བྱ། །ལྷ་བསྲུང་ཕྱིར་ནི་ཀླུ་རྣམས་ཀྱང་། །ཆུ་ལྷའི་ཕྱོགས་སུ་དགོད་པར་བྱ། །དབང་ལྡན་དང་ནི་ཤར་མཚམས་སུ། །ལྷ་ཡི་མཛོད་ཀྱང་གཞག་པར་བྱ། །གཞན་གྱིས་མི་ཐུབ་རྡོ་རྗེ་ཆེ། །དབང་ལྡན་ཕྱོགས་སུ་གཞག་པར་བྱ། །དེ་ནས་རྡོ་རྗེའི་དྲུང་དག་ཏུ། །གནས་གཙང་རིས་ཀྱི་ལྷ་ཆེན་གཞག །ལྷ་ཡི་སྲུང་མ་གནོད་སྦྱིན་ཆེ། །བྱང་ཕྱོགས་དག་ཏུ་གནས་པར་བྱ། །ཞེས་པས་ནུབ་ཏུ་སྲུང་མར་གྱུར་པའི་ཀླུ་རྣམས་དགོད། དབང་ལྡན་དང་ཉེ་བར་ཤར་གྱི་མཐར་ལྷའི་མཛོད་དཀར་པོ། རྡོ་རྗེ་དང་ཟ་མ་ཏོག་ཐོགས་པར་དོན་གྱིས་ཐོབ་བོ། །དབང་ལྡན་དུ་རྡོ་རྗེ་གཞན་གྱིས་མི་ཐུབ་པ་དཀར་པོ།ཟླ་བ་ཕྱེད་པས་མཚན་པ་རལ་པའི་ཐོར་ཅོག་དང་ལྡན་པ། སྨ་ར་དམར་སེར་ཐོད་སྐམ་ལྔའི་དབུ་བརྒྱན་དང་ལྡན་པ། མིག་གསུམ་པ་མཆེ་བ་གཙིགས་པ། འཇིགས་སུ་རུང་བ་སྦྲུལ་གྱི་མཆོད་ཕྱིར་ཐོགས་དང་སྟག་ལྤགས་ཀྱིས་བྱེད་དཀྲིས་པ། ལག་པ་བཞིའི་གཡས་གཉིས་ན་གྲི་གུག་དང་ཌ་མ་རུ། གཡོན་གཉིས་ན་ཐོད་པ་དང་རྩེ་གསུམ་འཛིན་པ་དྲག་པོའོ། །དེའི་དྲུང་དུ་གནས་གཙང་མའི་ལྷ་མི་ཆེ་བ་དང་།མི་གདུང་པ་དང་། གྱ་རྣམ་སྣང་དང་། འོག་མིན་པའི་ལྷ་རྣམས། འཇམ་དཔལ་རྩ་རྒྱུད་ལས། རྒྱན་ཐམས་ཅད་ཀྱིས་བརྒྱན་པ། དར་ལའི་སྟོད་གཡོགས་དང་སྨད་གཡོགས་བྱས་པ། སྐྱིལ་མོ་ཀྲུང་གིས་བཞུགས་པ། ལག་པ་གཡས་པ་མཆོག་སྦྱིན་པ་བྲི། འོད་གསལ་གྱི་ལྷ་གསེར་མདོག་ཏུ་བཤད་པས།འདི་ཡང་དེ་དང་མཚུངས་སོ། །བྱང་དུ་ལྷའི་སྲུང་མ་གནོད་སྦྱིན་ཆེན་མོ་རྣམས་བྲི་སྟེ། ཕྱག་རྡོར་དབང་བསྐུར་བའི་རྒྱུད་ལས་རྒྱལ་ཆེན་བཞི་ཡང་706

གནོད་སྦྱིན་དུ་བཤད་པས། རྣམ་སྲས་སེར་པོ་དབྱུག་ཐོ་འཛིན་པ། འཕགས་སྐྱེས་པོ་སྔོན་པོ་བེ་ཅོན་འཛིན་པ། མིག་མི་བཟང་དམར་པོ་རྡོ་རྗེ་འཛིན་པ།ཡུལ་འཁོར་སྲུང་དཀར་པོ་ཞགས་པ་འཛིན་པའོ། །ལག་ན་གཞོང་ཐོགས་དང་། ཕྲེང་ཐོགས་དང་། རྟག་མྱོས་རྣམས་ཀྱང་ལྷའི་སྲུང་མར་བཤད་པས་རང་མིང་གིས་མཚོན་པའི་མཚན་མ་ཐོགས་པ་དགོད་དོ། །རྡོ་རྗེ་ཤུགས་ཀྱིས་དྲུག་པ་ལ། །སོང་ནས་ཆུ་ལྷའི་ཕྱོགས་དག་ཏུ། །ཀླུ་རྒྱལ་རྒྱ་མཚོ་ཆེན་པོའི་བུ། །དྲག་ཅིང་ཤུགས་དང་ལྡན་པ་གཞག །དེར་ནི་གཡོག་དང་བཅས་པར་བྱ །གཞན་དག་གི་ནི་སྤྲུལ་པ་ལ། །དབང་བྱེད་ལྷ་ནི་གང་ཡིན་རྣམས། །བདེན་བྲལ་ཕྱོགས་སུ་གནས་པར་བྱ། །ཚངས་རིས་ཀྱི་ནི་ཚོགས་རྣམས་ཀྱང་། །སྐེ་ཡི་ཕྱོགས་སུ་དགོད་པར་བྱ། །ཚངས་པའི་མདུན་ན་འདོན་པ་ཡི། །ལྷ་རྣམས་དཀར་ཕྱོགས་གཞག་པར་བྱ། །ཤིན་ཏུ་མཐོང་ལྷ་དབང་ལྡན་དུ། །སྲིད་རྩེ་དེ་ཡི་ཕ་རོལ་དགོད། །དེ་བཞིན་དཀའ་བཟློག་བྱང་སེམས་གཞག །དྲུག་པ་དག་ཀྱང་འདས་པ་ཡིན། །ཞེས་པས། བང་རིམ་དྲུག་པའི་ནུབ་ཏུ་ཀླུ་རྒྱ་མཚོའི་བུ་ཀླུའི་རྒྱལ་པོ་རྒྱ་མཚོ་འདྲ་བ། ཀླུའི་འཁོར་དུ་མ་དང་བཅས་པ་བྲིའོ། །བདེན་བྲལ་དུ་གཞན་འཕྲུལ་དབང་བྱེད་ཀྱི་ལྷ་རྣམས་དང་། མེ་མཚམས་སུ་ཚངས་རིས་ཀྱི་ལྷ་རྣམས་དང་། ཤར་དུ་ཚངས་པའི་མདུན་ན་འདོན་གྱི་ལྷ་རྣམས་དང་།དབང་ལྡན་དུ་གནས་གཙང་མའི་ཤིན་ཏུ་མཐོང་གི་ལྷ་རྣམས་དང་།དེ་དང་ཉེ་བར་སྲིད་རྩེའི་ལྷ་རྣམས་བྲི་སྟེ། དེ་རྣམས་ཀྱི་མཚན་ཉིད་འོད་གསལ་གྱི་ལྷའི་བུའི་རིགས་པས་མདོག་སེར་པོ། རྒྱན་སྣ་ཚོགས་ཀྱིས་བརྒྱན་པ། ལག་707

པ་གཡས་པས་མཆོག་སྦྱིན་པའོ། །ཡང་ན་མེ་ཏོག་སྣོད་དང་། རིན་པོ་ཆེའི་སྣ་ཚོགས་ལག་པ་ནས་འབྲུལ་ཞིང་།མཚོན་ཆ་སྣ་ཚོགས་ཐོགས་པའོ།།བྱང་དུ་དཀའ་བཟློག་མ་སྔར་བཞིན་དུ་བྲིའོ། །བང་རིམ་དག་ནི་བདུན་པ་ལ། །རྡོ་རྗེ་ཤུགས་ཀྱིས་རྡོ་རྗེ་འཆང་། །སོང་ནས་ཀླུ་ཡི་གཙོ་བོ་ནི། །རྒྱ་མཚོ་ཆེན་པོ་རྨད་བྱུང་གཞག །བྱང་ཕྱོགས་བྱ་བ་ཟིན་ནས་ནི།།གྲགས་ཤིང་བསོད་ནམས་ཆེ་བ་ཡི། །འཕྲུལ་དགའ་བ་ཡི་ལྷ་ཆེན་རྣམས། །གཤིན་རྗེའི་ཕྱོགས་སུ་གནས་པར་བྱ། །དེ་ནས་རྡོ་རྗེ་ཤར་ཕྱོགས་ཀྱི། །གནས་ཀྱི་གཙོ་བོར་གཞག་པར་བྱ། །སུམ་ཅུ་གསུམ་པ་ཤར་ཕྱོགས་སུ། །གཞག་ཅིང་བདུན་པ་ཡོངས་སུ་དགང་། །ཞེས་པས། བང་རིམ་བདུན་པའི་བྱང་དུ་ཀླུའི་རྒྱལ་པོ་རྒྱ་མཚོ་སྔར་བཤད་པའི་མཚན་ཉིད་ཅན་་་་་བཞག་ཅིང་ཀླུའི་འཁོར་གྱིས་བསྐོར་བར་དོན་གྱིས་ཐོབ་བོ། །ལྷོ་ཕྱོགས་སུ་འཕྲུལ་དགའ་བའི་ལྷ་རྣམས་སོ། །ཤར་དུ་བརྒྱ་བྱིན་རྡོ་རྗེ་འཆང་བས་གཙོ་བྱས་པའི་སུམ་ཅུ་རྩ་གསུམ་པ་རྣམས་སོ། །ལག་ན་མེ་ཏོག་སྣ་ཚོགས་དང་། རིན་པོ་ཆེ་སྣ་ཚོགས་འབྲུལ་ཞིང་མཚོན་ཆ་སྣ་ཚོགས་འཛིན་པའོ། །ལྷ་རྣམས་སྣ་ཚོགས་རྒྱས་པ་ཡི། །རི་བོ་དབང་པོ་དམ་པ་ཡི། །བང་རིམ་དག་ནི་ཡོངས་སུ་རྫོགས། །དེ་ཡི་འོག་ཏུ་བྱ་བར་བཤད། །བང་རིམ་སྟེང་དུ་ཐམས་ཅད་མཁྱེན། །ཐམས་ཅད་སྙིང་པོ་འཆང་བ་བོ། །སངས་རྒྱས་འཇིག་རྟེན་རྟོགས་མཛད་པ། །ཐར་པའི་གྲོང་ཁྱེར་དབང་ཕྱུག་གཞག །ཅེས་པས། བང་རིམ་བདུན་པའི་ནུབ་ཕྱོགས་ཀྱི་སྟེང་ངམ། ཡང་ན་སྔར། ཐུབ་ཆེན་གནས་པར་གྱུར་པ་ཡི། །ཁོར་ཡུག་བྲག་ནི་རྒྱ་ཆེ་བ།།ཞེས་བཤད་པ་ལྟར་ན།ཁོར་ལུག་གི་རིའི་སྟེང་དུ་བྲི་སྟེ།708

སངས་རྒྱས་མཚན་དང་དཔེ་བྱད་ཐམས་ཅད་ཀྱིས་བརྒྱན་པ། སྐུ་མདོག་སེར་པོ། ཞལ་གྱི་སྒོ་དམར་པོ། གཙུག་ཏོར་སྔོན་པོ། སྐྱིལ་མོ་ཀྲུང་གིས་བཞུགས་པ།ཆོས་འཆད་པ། དེའི་དྲུང་དུ་ཕྱག་ན་རྡོ་རྗེ་དང་དབང་ཕྱུག་ཆེན་མོ་ལྷ་དང་བཅས་པ་ཆོས་ཉན་ཅིང་བཞུགས་པ་བྲིའོ། །རི་རབ་ཀྱི་ནི་བྱང་ཕྱོགས་སུ། །ཆོས་ཀྱི་ཀླུ་ཆེན་འཛིན་པ་ཡི། །རྡོ་རྗེ་འཛིན་ཆེན་རབ་གཏུམ་པ། །སྟོབས་ཆེན་ལག་ན་རྡོ་རྗེ་གཞག །དེ་ཡི་རྐང་པ་གཡོན་པ་ཡིས། །དབང་ཕྱུག་ཆེན་པོ་མནན་པར་བྱ། །གཡས་པ་ཡི་ནི་རྐང་པ་ཡིས། །ལྷ་མོ་བཀའ་བཟློག་མནན་པར་བྱ། །ཞེས་པས་རི་རབ་ཀྱི་བྱང་དུ་ཕྱག་ན་རྡོ་རྗེ་སྔོན་པོ། ཞབས་གཡོན་བརྐྱང་པས་དབང་ཕྱུག་ཆེན་པོའི་རྣ་བ་གཡོན་པ་ནས་མནན་པ། གཡས་བསྐུམས་པས་བཀའ་བཟློག་མའི་ནུ་ཕྲག་ནས་མནན་པ། འདི་དངོས་སུ་མ་གསུངས་ཀྱང་ཕྱག་གཉིས་རྡོ་རྗེ་དྲིལ་བུ་འཛིན་པས་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་མཛད་པར་དོན་གྱིས་ཐོབ་པའོ། །རི་ཡི་དབང་པོ་ཁོར་ལུག་དང་། །བང་རིམ་དག་ནི་བར་དག་ཏུ། །གླིང་ཆེན་རྣམ་པ་བཞི་པོ་དང་། །གནས་རྣམས་ཇི་བཞིན་གཞག་པར་བྱ། །དེ་ནས་ཆུ་རླུང་བདུན་ཡང་བཞག །ཁོར་ཡུག་གི་ནང་བང་རིམ་བདུན་གྱི་ཕྱིའི་བར་ལ་གླིང་བཞི་གླིང་ཕྲན་བརྒྱད་ཀྱི་གནས་རྣམས་ཕྱོགས་བཞིའི་རྒྱ་མཚོ་ཆེན་པོས་གང་བར་བྱའོ།་།ལྷོ་ཕྱོགས་སུ་ནི་དབྱིབས་ལེགས་པའི། །འཛམ་བུའི་ཤིང་མཆོག་སྐྱེས་པའོ། །འཕང་དུ་དཔག་ཚད་བརྒྱད་ཡོད་དེ། །འོག་ལོགས་སུ་ནི་གཞག་པར་བྱ། །དེ་ནས་ཆུ་རླུང་བདུན་ཡང་བཞག །ནགས་ཚལ་ཡང་ནི་བདུན་དག་ཀྱང་། །ཡིད་709

དུ་འོང་བའི་རི་བདུན་དང་། །ཡུལ་བདུན་དག་ཀྱང་གཞག་པར་བྱ། །དང་པོ་བྱང་ནས་བརྩམ་བྱ་ཞིང་། །ལྷོ་ཕྱོགས་ལོགས་སུ་ཐུར་དུ་དྲང་།།ཤར་ནས་ནུབ་ཏུ་དྲང་བྱ་ཞིང་། །ཁོར་ར་ཁོར་ཡུག་བསྒྲུབས་ནས་ནི། །རྒྱལ་བའི་གསུང་རབ་ཡིད་འོང་བ། །ཆོས་ཀྱི་འཁོར་ལོ་རྗེས་སྒྲུབ་པ། །འཕགས་པ་ཤཱ་ར་དྭ་ཏིའི་བུ། །སྙིང་རྗེའི་བདག་ཉིད་པདྨའི་མཆོག །དགེ་སློང་དགེ་སློང་མ་རྣམས་དང་། །རྒྱལ་པོ་དག་གིས་བརྟེན་པ་བཞག །ཅེས་པས། རི་རབ་ཀྱི་ལྷོའི་ཕྱོགས་སུ་འཛམ་བུའི་གླིང་གྲུ་གསུམ། ཐུང་ཤོས་ཕྱིར་ལ་བསྟན་པ། ཆུ་རླུང་དང་ཤིང་དང་གྲོང་ཁྱེར་སྣ་ཚོགས་ཀྱིས་མཛེས་པར་བྱས་པ། དེའི་བྱང་ཕྱོགས་ཀྱི་རྒྱ་མཚོའི་འགྲམ་དུ་ཤིང་འཛམ་བུ་འཕང་དུ་དཔག་ཚད་བརྒྱ་ཡོད་པའོ། །ཆུ་ཀླུང་བདུན་ནི། གངྒཱ་དང་། སི་ཏ་དང་། དབྱངས་ཅན་དང་། ཟླ་བའི་ཆ་ཅན་དང་། ཡ་མུ་ན་དང་། ཀུན་གྱི་བཤེས་གཉེན་དང་། མགྱོགས་ལྡན་ཏེ་བདུན།ཡིད་དུ་འོང་བའི་རི་བདུན་ནི། སྤོས་ཀྱི་ངད་ལྡན་དང་། གངས་ལྡན་དང་།འབིགས་བྱེད་དང་། མ་ལ་ཡ་དང་། དབང་ཆེན་དང་། མི་མཇེད་དང་། སྣ་ཚོགས་བརྩེགས་དང་བདུན། དེ་བཞིན་དུ་བིརྩིའི་ནགས་དང་། ལོ་མ་བདུན་པའི་ནགས་ལ་སོགས་པ་ནགས་ཚལ་བདུན་དང་ཡུལ་ཏེ།གྲོང་ཁྱེར་བདུན་ཏེ།ཆུ་རྣམས་བྱང་ནས་ལྷོར་འབབ་པ་དང་།ཤར་ནས་ནུབ་ཏུ་འབབ་པ་བྱ་ཞིང་།རི་དང་ནགས་ཚལ་ལ་སོགས་པ་རྣམས་ཁོར་ར་ཁོར་ཡུག་ཏུ་བྱའོ།།གྲོང་ཁྱེར་རྒྱལ་པོའི་ཁབ་ཏུ་འཕགས་པ་ཤཱ་རིའི་བུ་དང་། སྙིང་རྗེའི་བདག་ཉིད་པདྨའི་མཆོག་དང་། དགེ་སློང་དང་དགེ་སློང་མ་རབ་ཏུ་མང་པོ་རྒྱལ་པོས་གུས་པས་710

བརྟེན་པའི་ཚུལ་དང་ལྷོ་ཡི་མཐའ་མར་འཁྲི་ཤིང་གི་ཕྲེང་བ་བྲིའོ། །ནུབ་ཕྱོགས་སུ་ནི་བ་ལང་སྤྱོད། །ཆུ་བོ་བརྒྱས་ནི་གང་བ་དང་། །ཡུལ་དང་སྐྱེ་བོ་སྟོང་དག་དང། །བ་ལང་ཁྱུ་ནི་སྟོང་གིས་བརྒྱན། །དེ་བཞིན་ཤར་གྱི་ལུས་འཕགས་ཀྱང་། །ཤར་ཕྱོགས་སུ་ནི་གཞག་པར་བྱ། །ཡུལ་རྣམས་དག་ནི་རི་དག་གིས། །ཀུན་ཏུ་རབ་ཏུ་རྒྱས་པར་གནས། །དེ་ན་གནས་བརྟན་ཆོས་སྐྱོང་བ། །བཅུ་གཉིས་དག་དང་ལྷན་ཅིག་ཏུ། །སྒྲ་གཅན་འཛིན་ཅེས་གྲགས་པ་སྟེ། །སངས་རྒྱས་སྲས་ནི་མངོན་སུམ་གནས། །གནོད་སྦྱིན་ལྷ་མིན་ལྟོ་འཕྱེ་རྣམས། །ཉིན་མཚན་དུ་ནི་དེར་སོང་ནས། །དྲི་དང་ཕྲེང་བ་དཔེ་མེད་པས། །མཆོད་པ་བྱེད་ཅིང་ཕྱག་ཀྱང་འཚལ། །དེ་ནས་བྱང་གི་སྒྲ་མི་སྙན། །ལྷུན་པོ་ཡི་ནི་བྱང་ཕྱོགས་གཞག །གཙང་ཞིང་གྲུ་བཞི་ལམ་པ་སྟེ། །ཆུ་ཀླུང་དག་གིས་རབ་ཏུ་བརྒྱན། །གང་དག་གི་ནི་ཚེ་ཡི་ཚད། །ཆིག་སྟོང་ཚང་བར་བརྗོད་པ་དང་། །སངས་རྒྱས་རྣམས་ཀྱིས་གསུངས་པ་ཡི། །སེམས་ཅན་ཡ་མཚན་དེ་ན་གནས། །ནུབ་ཕྱོགས་སུ་བ་ལང་སྤྱོད་སྐུམ་པོ་ཆུ་བོ་བརྒྱས་གང་བ།ཡུལ་འཁོར་དང་སྐྱེ་བོ་དང་བ་ལང་གི་ཁྱུ་མཆོག་གིས་བསྐོར་བའོ། །ཤར་དུ་ཤར་ལུས་འཕགས་པོ་ཟླ་གམ། གྲོང་ཁྱེར་དང་རིས་མཛེས་པའི་ནང་དུ་གནས་བརྟན་བཅུ་དྲུག་གི་ནང་ནས་སུམ་ཅུ་རྩ་གསུམ་གྱི་གནས་བརྟན་ལམ་པ། བྱང་སྒྲ་མི་སྙན་གྱི་གནས་བརྟན་བ་ཀུ་ལ། ནུབ་བ་ལང་སྤྱོད་ཀྱི་གནས་བརྟན་བྷ་ར་དྷྭ་ཛ་རྣམས་མ་གཏོགས་པའི་གནས་བརྟན་ཆེན་པོ་བཅུ་གཉིས་སངས་རྒྱས་ཀྱི་སྲས་པོ་སྒྲ་གཅན་འཛིན་དང་ལྷན་ཅིག་གནས་པ་ལ། གནོད་སྦྱིན་དང་ལྷ་མ་ཡིན་དང་711

ལྷོ་འབྱེ་ཆེན་པོ་རྣམས་དྲི་དང་ཕྲེང་བ་ལ་སོགས་པས་ཉིན་མཚན་དུ་ཕྱག་་་་་་་འཚལ་ཞིང་མཆོད་པ་བྱེད་པ་རྣམས་བྲིའོ། །བྱང་སྒྲ་མི་སྙན་གྲུ་བཞི་ཆུ་ཀླུང་གིས་རབ་ཏུ་བརྒྱན་པ། མི་ཚེ་སྟོང་དུ་ངེས་པ་རྣམས་བྲིའོ། །རི་རབ་ཀྱི་ཕྱི་བདེན་བྲལ་གྱི་མཚམས་སུ་དམྱལ་བ་ངུ་འབོད་ཆེན་པོ་ལ་སོགས་པ་བྲིའོ། །རྒྱ་མཚོ་ཡིས་ནི་བསྐོར་བ་ཡི། །རི་ཡི་དམ་པ་རི་རབ་ལ། །ཕྱོགས་ཀྱི་ལྷ་ནི་བཞི་པོ་རྣམས། །ཀུན་ནས་ངེས་པརགཞག་པར་བྱ། །དཪྴ་པ་ན་བརྒྱ་དག་གིས། །དཀྱིལ་འཁོར་དང་པོ་རྡོ་རྗེ་བྲི། །དེ་ཡི་གནས་རྣམས་དེ་དག་ཏུ། །གསེར་གྱི་གདུ་བུ་དག་ཀྱང་བྱ། །སྒོ་རྣམས་རེ་རེར་—དོན་སྒྲུབ་པ། །རྒྱུད་་དང་མི་རྒྱུ་འཇིག་རྟེན་གསུམ། ༦༧བ་་བར་ནུ་་པ་གང་ཡིན་སྤྲ་འི་། སྒོ་སུངགཉིས༢ཡིང་གཞགཔར་བྱ། །དེ་ཡང་སྔགས་དང་ལྷན་བྱ་ཞིང་། །ཀུན་ཏུ་གཞལ་ཡས་རྒྱས་པར་བྱ། །རྡོ་རྗེ་ཐོག་ཐོགས་་ཕྱོགས་བྲི། །རྡོརྗེས་ཚུརཟུང་ཕྱོགས་གཞག །ཅེས་པས། ཁོར་ཡུག་གི་རི་ལ་ཕྱོགས་ཀྱི་ལྷ་སྟེ། རྒྱལ་ཆེན་བཞི་བྲི། དཀྱིལ་འཁོར་དང་པོར་ཀུན་པ་ན་བརྒྱད་ཀྱི་རྡོ་རྗེ་བྲིས་ལ་གཞན་རྣམས་ཀྱི་གནས་སྟོང་པ་རྣམས་སུ་གསེར་གྱི་གདུ་བུ་བྲིའོ། །ལྷོ་སྒོར་རྡོ་རྗེ་ཐོག་ཐོགས་དམར་པོ། རྡོ་རྗེ་དང་ཐོག་བསྣམས་པ།བྱང་སྒོར་རྡོ་རྗེ་ཁུ་ཚུར་སེར་པོ།ཕྱག་གཉིས་ནས་རྡོ་རྗེ་འཛིན་པའོ།།ཞབས་གཡས་བསྐུམ་གཡོན་བརྐྱང་བ།ཁྲོ་བོའི་རྒྱན་གྱིས་བརྒྱན་པའོ། སྒོ་བ་དེ་གཉིས་དང་གི་དཀྱིལ་འཁོར་སྒོ་བ་མེད་པ་ཀུན་ལ་དགོད་པར་བྱའོ། །དེ་ལ་རྡོ་རྗེ་རིགས་ཀྱི་ལྷ་རྣམས་ནི། ཕྱག་རྒྱ་གཅིག་རྡོ་རྗེ་ཐོགས་པ་སྟེ། ཕལ་ཆེ་བ་ལ་གཡོན་ན་རྡོ་རྗེ། གཡས་ན་རང་རྟགས་ཀྱི་ཕྱག་རྒྱའམ། དེ་མིན་ན། ཞི་བའི་712

ལས་སྒྲུབ་ན་སྐྱབས་སྦྱིན།རྒྱས་པའི་ལས་སྒྲུབ་ན་མཆོག་སྦྱིན།གདན་དམིགས་བསལ་མེད་པ་ཐམས་ཅད་པདྨ་ལ་སེམས་སྐྱིལ་གྱིས་བཞུགས་པའོ། །ཁྲོ་བོ་བཞེངས་པ་རྣམས་གཡོན་བརྐྱང་གིས་བཞུགས་པ། ཁྲོ་བོའི་རྒྱན་གྱིས་བརྒྱན་པ་སྟེ། དམིགས་བསལ་མེད་པ་རྣམས་སྤྱན་གཉིས་པའོ། །ཕྱག་མཚན་ངོ་མི་ཤེས་པ་རྣམས་ལ། འཇམ་དཔལ་རྩ་རྒྱུད་ལས། ཆོས་ཀྱི་འཁོར་ལོ་སངས་རྒྱས་ལ། །པདྨ་དག་པའི་རིགས་དག་ལ། །རྡོ་རྗེ་རྡོ་རྗེའི་རིགས་ལ་གསུམ། །གླང་པོ་གླང་པོའི་རིགས་ཤེས་བྱ། །ནོར་བུའི་རིགས་ལ་བུམ་པ་དང་། །དཀྱིལ་འཁོར་ཀུན་ལ་རབ་ཏུ་སྦྱར། །ལྷ་གཞན་གྱི་ནི་རིགས་དག་ལ། །དཔལ་བེའུ་བཀྲ་ཤེས་ལྡན་པ་བྲི། །ཞེས་པ་ལྟར་རོ། །ལག་ན་རྡོ་རྗེའི་དཀྱིལ་འཁོར་ཆེན་པོའི་དཀྱིལ་འཁོར་ཐམས་ཅད་ཀྱི་རྒྱལ་པོ་ཞེས་བྱ་བའོ། །གྲུ་བཞིར་ལྷམ་པ་སྒོ་བཞིར་ལྡན། །ཁྲུ་བཅུ་པ་ལ་དབྱིབས་ལེགས་པ། །ཞེས་པས་དཀྱིལ་འཁོར་གྲུ་བཞི་པ་སྒོ་བཞི་པ། རྟ་བབས་ཀྱང་དོན་གྱིས་ཐོབ་པས་རྟ་བབས་དང་བཅས་པའོ། །དེའི་དབུས་སུ། སངས་རྒྱས་དབུ་གསུམ་ཤར་ཕྱོགས་གཟིགས། །ཡང་ན་ཆོས་ཀྱི་དཀྱིལ་འཁོར་བྲི། །དེ་ཡི་གཡོན་ཕྱོགས་རིག་སྟགས་ཀྱི།།སྟོབས་འཆང་ལག་ན་རྡོ་རྗེ་བྲི། །སངས་རྒྱས་ཀྱི་ནི་གཡས་ལོགས་སུ། །ནོར་གྱི་དབང་ཕྱུག་གནོད་སྦྱིན་གཟའ།།དེ་དག་མདུན་དུ་འཕྲོག་མ་ནི།།འོག་པག་རིག་སྔགས་སྣ་ཚོགས་མཆོག །དེ་ཡི་རིག་སྔགས་ཚོགས་རྣམས་ནི།།གཡས་ཕྱོགས་སུ་ནི་བྲི་བར་བྱ། །ཞེས་པས་དཀྱིལ་འཁོར་གྱི་དབུས་སུ་སངས་རྒྱས་ཐུབ་པ་གསེར་མདོག ཅོས་འཆད་ཀྱི་ཕྱག་རྒྱ་མཛད་པའོ། །གསུམ་ཞེས་པ་ལྟར་ན། རིགས་ཀྱི་བདག་པོ་713

གསུམ་སྟེ། གཡས་སུ་སྤྱན་རས་གཟིགས། གཡོན་དུ་ཕྱག་ན་རྡོ་རྗེའོ། །ཡང་ན་ཆོས་ཀྱི་འཁོར་ལོ་སྟེ། དཀྱིལ་འཁོར་འཁོར་ལོ་རྩིབས་བཅུ་གཉིས་པའམ་བརྒྱད་པའོ། །དེའི་གཡོན་དུ་རིགས་སྔགས་ཀྱི་བདག་པོ་ལག་ན་རྡོ་རྗེ་བྲིའོ། །གཡས་སུ་ནོར་གྱི་དབང་ཕྱུག་གནོད་སྦྱིན་ནི། འདིར་རྒྱས་པའི་རིགས་ཡིན་པས་དེའི་རིགས་ཀྱི་བདག་པོ་ལྔ་རྩེན། དེའི་མདུན་རྒྱས་པའི་རིགས་ཀྱི་རིག་སྔགས་ཀྱི་བདག་མོ་འཕྲོག་མ། དེའི་གཡས་ཕྱོགས་སུ་དེའི་རིགས་ཀྱི་རིག་སྔགས་ཀྱི་ཚོགས་རྣམས་བྲིའོ། །དེ་ནི་སྔར་གྱི་ཉི་ཤུ་རྩ་གཅིག་པར་བཤད་པའི་གནོད་སྦྱིན་བཅུ་དྲུག་རྣམས་ཡིན་ནོ། །རྒྱལ་པོ་ཆེན་པོ་ཡུལ་འཁོར་སྲུང་། །དྲི་ཟ་མཆོག་གི་དཔུང་གིས་བསྐོར།།ཤར་ཕྱོགས་སྒོར་ནི་རབ་གནས་ཤིང་།།ནུབ་ཕྱོགས་སུ་ནི་བལྟ་བར་བྱ། །རྒྱལ་པོ་ཆེན་པོ་འཕགས་སྐྱེས་པོ། །གྲུལ་བུམ་མཆོག་གི་དཔུང་གིས་བསྐོར། །ལྷོ་ཕྱོགས་སྒོ་ཡི་ནང་ན་གནས། །ལྷོ་ཕྱོགས་ནས་ནི་བྱང་དུ་བལྟ། །རྒྱལ་པོ་ཆེན་པོ་མིག་མི་བཟང་། །ཀླུ་དག་དང་ནི་ནམ་མཁའ་ལྡིང་། །མཆོག་རྣམས་ཀྱིས་ནི་མདུན་དུ་འདུག །ནུབ་ཕྱོགས་ནས་ནི་ཤར་དུ་བལྟ། །རྒྱལ་པོ་ཆེན་པོ་ཀུ་བེ་ར། །གནོད་སྦྱིན་མཆོག་གི་དཔུང་གིས་བསྐོར། །བྱང་ཕྱོགས་ཀྱི་ནི་སྒོ་ན་གནས། །ལྷོ་ཕྱོགས་སུ་ནི་བལྟ་བར་བྱ། །ཁོར་ར་ཁོར་ཡུག་ཐམས་ཅད་ནས། །གནོད་སྦྱིན་བརྒྱད་བརྒྱས་བསྐོར་བ་བྱ། །ཞེས་པས། ཤར་སྒོར་རྒྱལ་ཆེན་ཡུལ་འཁོར་སྲུང་དྲི་ཟས་བསྐོར་བ། ལྷོ་སྒོར་འཕགས་སྐྱེས་བོ་གྲུལ་བུམ་གྱིས་བསྐོར་བ། ནུབ་སྒོར་སྤྱན་མི་བཟང་ཀླུ་དང་ནམ་མཁའ་ལྡིང་གིས་བསྐོར་བ། བྱང་སྒོར་ཀུ་བེ་ར་གནོད་སྦྱིན་གྱིས་བསྐོར་བ། དེའི་ཁོར་ར་714

ཁོར་ཡུག་ན་གདོན་རིགས་བརྒྱད་བརྒྱས་བསྐོར་བའོ། །འདི་ནི། རྡོ་རྗེ་རིགས་ཀྱི་རྒྱུད་ནས་བྱུང་བ་ཡིན་ཀྱང་། དོན་ལ་བྱ་བའི་རྒྱུད་ཀྱི་རྒྱུད་སྡེ་བཞི་པ་རྒྱས་པའམ། གླང་པོ་ཆེའི་རིགས་ཀྱི་དཀྱིལ་འཁོར་ཡིན་ནོ། །ཕྱག་ན་རྡོ་རྗེ་རིག་པ་མཆོག་ནས་འབྱུང་བའི་དཀྱིལ་འཁོར་རོ།།འབྱུང་པོ་འདུལ་བྱེད་ཀྱི་རྒྱུད་ལས་འབྱུང་བའི་དཀྱིལ་འཁོར་ནི། ཕྱི་གྲུ་བཞི་སྒོ་བཞི་རྟ་བབས་བཞི་དང་ལྡན་པའི་རྩ་ཐིག་ནས་ཆ་ཆུང་བཞི་བོར་བར་ལོགས་ཐིག་སྒྲིག་མ་གསུམ་ཟུར་ཐིག་ལ་བརྡོག་པའོ། །དེ་ཡི་ནང་དུ་ཆ་ཆུང་བཞི་དོར་ནས་ལོག་ཐིག་གཅིག དེའི་ནང་དུ་ཆ་ཆུང་གཅིག་དོར་བར་ཐིག་བཞི་བཏབ་པས་ལེ་ཚེ་དགུ། མཐའ་རྡོ་རྗེའི་གདུང་ཟླུམ་གྱིས་བསྐོར་བའོ། །རྩིག་པ་དང་ཕྱོགས་མཚོན་གྱི་རིམ་པ་ནི། ཤར་ལ་སོགས་པའི་ས་ནི།དཀར་པོ་དང་། སེར་པོ་དང་། དམར་པོ་དང་། ལྗང་ཁུ་དང་། ནག་པོའོ། །ཐིག་གི་རེ་ཁ་ནི། དཀར་པོ་དང་།དམར་པོ་དང་།ནག་པོ་གསུམ་མོ།།ཐིག་གི་རེ་ཁ་གཅིག་དང་རྡོ་རྗེ་ཕྲེང་བའི་རེ་ཁ་གཉིས་ནི། ནག་པོའོ། །རེ་མིག་དགུའི་དབུས་ཀྱི་ལྟེ་བ་ལ་གླང་པོ་ཆེའི་རྒྱལ་པོའི་སྟེང་དུ་སྣ་ཚོགས་པད་ཟླ་ལ་འབྱུང་པོ་གཞན་གྱིས་མི་ཐུབ་པ་་དཀར་པོ། ཟླ་བ་ཕྱེད་པས་མཚན་པའི་རལ་པའི་ཐོར་ཅོག་ཅན། སྨ་ར་དམར་སེར། ཐོད་པ་ལྔ་དང་ལྡན་པ་མིག་གསུམ་པ།མཆེ་བ་གཅིགས་པ། འཇིགས་སུ་རུང་བ། གསུས་པ་འཕྱང་བ།སྦྲུལ་གྱི་མཆོད་ཕྱིར་ཐོགས་པ་ཅན། སྟག་གི་པགས་པས་ཕྱེད་དཀྲིས་པ། ལག་པ་བཞི་པ།གཡས་གཉིས་ཀྱིས་གྲི་གུག་དང་ཌ་མ་རུ། གཡོན་གཉིས་ཀྱིས་ཐོད་པ་དང་རྩེ་715

གསུམ་འཛིན་པ། དྲག་པོ་གཡོན་བརྐྱང་གིས་མནན་པའི་བཅོམ་ལྡན་འདས་འབྱུང་པོ་འདུལ་བྱེད་དྲག་པོ་ཆེན་པོ་སྐུ་མདོག་སྔོན་པོ། ཐོད་པ་ལྔས་མཚན་པའི་ཅོད་པན་ལ་དེ་བཞིན་གཤེགས་པ་ལྔའི་དབུ་རྒྱན་དང་ལྡན་པ། དབུ་སྐྲ་དམར་སེར་གྱེན་དུ་འབར་བས་བཅིངས་པ། གོས་སྔོན་པོ་གོན་པ། ཞལ་མཆེ་བ་གཙིགས་པ། སྤྱན་གསུམ་དམར་བ། སྒེག་པའི་གད་མོ་མཛད་པ། ཕྱག་བཞིའི་གཡས་པས་རྡོ་རྗེ་སྔོན་པོ་འཇིགས་པར་གསོར་ཞིང་། གཡོན་པས་སྡིགས་མཛུབ་དང་བཅས་པའི་ཞགས་པ་འཛིན་པ། ཕྱག་གཉིས་ཀྱིས་ཕྱག་རྒྱ་མཛད་པའོ། །ཕྱག་རྒྱ་ནི། སྲིན་ལག་གཉིས་བསྣོལ་ནས་མཛུབ་མོ་གཉིས་བསྐུམ་པར་བྱའོ། །མཐེའུ་ཆུང་དང་གུང་མོ་ཡང་མཐེ་བོང་རྒན་པོས་མནན་པར་བྱའོ། །གརྐོ་ཊ་སྔོན་པོས་དབུ་སྤ་བཅིངས་པ། འཇོག་པོ་དམར་པོས་མགུལ་རྒྱན་བྱས་པ། དགའ་པོ་དང་ཉེ་དགའ་བོ་སེར་པོས་རྣ་བ་བརྒྱན་པ།མཐའ་ཡས་དཀར་པོས་ཚངས་སྐུད།ནོར་རྒྱས་དཀར་པོས་སྐུ་རགས། ཕྱག་རྒྱ་བཅིངས་པའི་ཕྱག་གཉིས་ཀྱི་དཔུང་པར་རིགས་ལྡན་ཕུག་རོན་གྱི་མདོག་ལྟ་བུས་བརྒྱན་པ། དུང་སྐྱོང་དཀར་པོས་ཕྱག་གཉིས་ཀྱི་དཔུང་པ་བརྒྱན་པ།པདྨ་དང་པད་ཆེན་དམར་པོས་རྐང་གདུབ་བྱས་པའོ། །ཤར་ཕྱོགས་ཀྱི་རེ་མིག་ལ་གླང་དང་ཉི་མ་ལ་དབང་ཕྱུག་ཆེན་པོ་མཚན་མ་གྱེན་དུ་ལངས་པ་་་་་་ཐོད་པ་ཅན། ཐལ་བའི་མདོག སྤྱན་གསུམ་པ། ཟླ་ཕྱེད་ཀྱིས་མཚན་པའི་རལ་བའི་ཐོར་ཅོག་ཅན།སྦྲུལ་གྱི་མཆོད་ཕྱིར་ཐོགས་དང་བཅས་པའི་ཕྱག་བཞི་པ།གཡས་པ་གཉིས་ན་གྲི་གུག་དང་ཌ་མ་རུ་འཛིན་པ། གཡོན་གཉིས་ཀྱིས་ཐོད་716

པ་དང་རྩེ་གསུམ་འཛིན་པའོ། །ལྷོ་རུ་ནམ་མཁའ་ལྡིང་གི་སྟེང་དུ་ཉི་མ་ལ་ཁྱབ་འཇུག་ནག་པོ་ཅོད་པན་དམར་པོ་ཅན། ཕྱག་གཡས་པ་གཉིས་ཀྱིས་རྔ་ཡབ་དང་དུང་འཛིན་པ། གཡོན་པ་གཉིས་ཀྱིས་འཁོར་ལོ་དང་དབྱུག་ཐོ་འཛིན་པའོ། །ནུབ་ཏུ་ངང་པ་དང་ཟླ་བའི་སྟེང་དུ་ཚངས་པ་དཀར་པོ་ཞལ་བཞི་པ། གཡས་པ་གཉིས་ཀྱིས་བགྲང་ཕྲེང་དང་གདུགས་ཀྱི་ཡུ་བ་འཛིན་པའོ། །གཡོན་པ་གཉིས་ན་པདྨ་དང་སྤྱི་བླུགས་འཛིན་པའོ། །བྱང་དུ་རྨ་བྱ་དང་ཉི་མའི་སྟེང་སྨིན་དྲུག་གི་བུ་དམར་པོ།
 གཙུག་ཕུད་གསུམ་དང་ལྡན་པ།གཡས་པས་རྔ་ཡབ་དང་གཡོན་པས་ཤག་ཏི་འཛིན་པའོ། །དབང་ལྡན་དུ་བྲབ་བྱི་བ་དང་ཟླ་བ་ལ་ཚོགས་བདག་དཀར་པོ་གླང་པོའི་ཆེའི་ཞལ། སྤྱན་གསུམ་པ།སྤྱི་བོར་ཟླ་བ་བྱེད་པས་མཚན་པ།ཕྱག་གཡས་པ་གཉིས་ན་ལ་ཕུག་དང་དགྲ་སྟ། གཡོན་གཉིས་ན་རྩེ་གསུམ་དང་ཐོད་པ་འཛིན་པའོ། །མེར་ཉི་མའི་དཀྱིལ་འཁོར་ལ་ཉི་མ་དམར་པོ།ཕྱག་གཡས་གཡོན་གཉིས་ཀྱིས་པདྨ་ལ་གནས་པའི་ཉི་མའི་དཀྱིལ་འཁོར་འཛིན་པ།བདེན་བྲལ་དུ་ཤིང་རྟའི་སྟེང་དུ་ཉི་མ་དང་ཟླ་བ་ལ་གནས་པའི་སྒྲ་གཅན་དམར་ནག དབུ་སྐྲ་དམར་སེར་གྱེན་དུ་བརྫེས་པ། སྨིན་མ་དང་མིག་དང་སྨ་ར་དམར་སེར་འབར་བ མཆེ་བ་བཞི་པ། ཞལ་གདངས་པ། གཡས་གཡོན་གྱི་ཕྱག་རྒྱ་གཉིས་ཀྱིས་ཉི་མ་དང་ཟླ་བར་བཅས་པའི་ཐལ་མོ་སྦྱར་བའོ། །རླུང་དུ་ཟླ་བའི་སྟེང་དུ་དགའ་བྱེད་དབང་ཕྱུག་སེར་པོ། གར་བྱེད་ཅིང་སྤྱི་བོར་ཟླ་བ་བྱེད་པ་ཅན། སྦྲུལ་གྱི་མཆོད་ཕྱིར་ཐོགས་པ་དང་ལྡན་པ། གཡས་པ་དང་གཡོན་པས་ཌ་མ་རུ་དང་717

རྩེ་གསུམ་འཛིན་པ། རིམ་པ་གཉིས་པ་ལ་ཤར་ཕྱོགས་སུ་ཟླ་བ་ལ་དཔའ་མོ་དཀར་མོ། ཐུགས་ནར་ཐལ་མོ་སྦྱར་བས་མེ་ཏོག་པདྨ་འཛིན་པའོ། །ལྷོ་ཕྱོགས་སུ་ཟླ་བ་ལ་ཇིག་ལེ་མཆོག་མ་དམར་མོ། གར་བྱེད་ཅིང་སྤོས་སྣོད་འཛིན་པའོ། །ནུབ་ཏུ་ཟླ་བ་ལ་ཟླ་བ་མོ་དམར་མོ། མར་མེ་འཛིན་པའོ། །བྱང་དུ་ཟླ་བ་ལ་དཀའ་བཟློག་མ་སེར་མོ། གདེངས་གའི་ལག་པ་བཟློག་ནས་སྤྱི་བོར་བཞག་ནས་གར་བྱེད་པའོ། །མེར་ཟླ་བ་ལ་རིན་ཆེན་དཔལ་མོ་དམར་མོ། དྲིའི་དུང་ཆོས་འཛིན་པའོ། །བདེན་བྲལ་དུ་ཟླ་བ་ལ་དབྱངས་ཅན་མ་ལྗང་ཁུ། པི་ཝང་གི་སྒྲ་སྒྲོག་པའོ། །རླུང་དུ་ཟླ་བ་ལ་ལྷ་མཛེས་མ་ནག་མོ། རིན་པོ་ཆེའི་ཕྲེང་བ་འཛིན་པའོ། །དབང་ལྡན་དུ་ཟླ་བ་ལ་དབང་པོ་འབྱོར་མ་སེར་མོ་གར་བྱེད་མ།ཕྱག་ན་རྡོ་རྗེ་རྩེ་གསུམ་པ་འཛིན་པའོ། །རིམ་པ་གསུམ་པའི་ཤར་དུ་གླང་པོ་ཆེ་ས་སྲུང་དཀར་པོ་དང་ཟླ་བ་ལ་བརྒྱ་བྱིན་སེར་པོ། མིག་སྟོང་དང་ལྡན་པ།རིན་པོ་ཆེའི་ཅོད་པན་ཅན། ཕྱག་གཡས་པ་སྐྱབས་སྦྱིན། གཡོན་པས་རྡོ་རྗེ་འཛིན་པའོ། །ལྷོར་མ་ཉེ་དང་ཉི་མ་ལ་གཤིན་རྗེ་ནག་པོ། གསུས་པ་འཕྱང་བ།སྤྱན་གསུམ་དང་སྨིན་མ་དང་སྨ་ར་རལ་པ་དམར་སེར་ཅན། ན་བཟའ་སེར་པོ་མནབས་པ། ཕྱག་གཡས་པས་ཐོད་པས་མཚན་པའི་དབྱུག་པ། གཡོན་པས་སྡིགས་མཛུབ་དང་བཅས་པའི་ཞགས་པ་འཛིན་པའོ། །ནུབ་ཏུ་སྦྲུལ་དང་ཟླ་བ་ལ་ཆུ་ལྷ་དཀར་པོ། སྦྲུལ་གྱི་གདེངས་ཀ་བདུན་དང་ལྡན་པ། གཡས་པས་མཆོག་སྦྱིན་གྱི་ཕྱག་རྒྱ་མཛད་པ། གཡོན་པས་སྦྲུལ་ཞགས་འཛིན་པའོ། །བྱང་དུ་གནོད་སྦྱིན་གྱི་སྟེང་དུ་ལུས་ངན་པོ་སེར་པོ། ཤ་རྒྱས་ཤིང་གསུས་པ་འཕྱང་718

བ། རིན་པོ་ཆེའི་ཅོད་པན་ཅན། གཡས་པ་དང་གཡོན་པས་དབྱུག་ཐོ་དང་ནེའུ་ལེ་འཛིན་པའོ། །མེར་ར་དང་ཉི་མ་ལ་མེ་ལྷ་དམར་པོ། རལ་པ་གསུམ་དང་ལྡན་པ། སྐྲ་དང་སྨ་ར་སེར་ཞིང་འབར་བ། གསུས་པ་འཕྱང་བ་ཕྲག་པ་ལ་ཕྱག་ཚང་ཀུ་བ་བཏགས་པ། མཆོད་ཕྱིར་ཐོགས་པ་ཅན། གཡས་པ་གཉིས་ཀྱིས་མཆོག་སྦྱིན་དང་བགྲང་ཕྲེང་། གཡོན་པ་གཉིས་ཀྱིས་དབྱུག་པ་རྩེ་གསུམ་དང་སྤྱི་བླུགས་འཛིན་པའོ། །བདེན་བྲལ་དུ་རོ་ལངས་དང་ཉི་མ་ལ་སྲིན་པོ་ནག་པོ། སྨིན་མ་ནག་པོ་དང་སྨ་ར་དམར་སེར་འབར་བ་ཅན། ཕྱག་གཡས་ཀྱིས་རལ་གྲི་དང་། གཡོན་གྱིས་མི་ཤས་གང་པའི་ཐོད་པ་འཛིན་པའོ། །རླུང་དུ་རི་དྭགས་དང་ཟླ་བ་ལ་གནས་པའི་རླུང་ལྷ་སྔོན་པོ། གཙུག་ཕུད་གསུམ་དང་ལྡན་པ། ཕྱག་གཉིས་ཀྱིས་རླུང་རས་འཛིན་པའོ། །དབང་ལྡན་དུ་ངང་པ་དང་ཟླ་བ་ལ་ཟླ་བ་དཀར་པོ། གཡས་པས་ཀུ་མུ་ཏ་ལ་གནས་པའི་ཟླ་བའི་དཀྱིལ་འཁོར། གཡོན་པས་མཆོག་སྦྱིན་ནོ། །དབང་ལྡན་ཡང་དབང་ཕྱུག་ཆེན་པོ་ལྟ་བུའོ། །རིམ་པ་བཞི་པའི་ཤར་་དུ་ཟླ་བ་ལ་སེངྒེའི་རྒྱལ་མཚན་འཛིན་མ་དཀར་མོ། སེངྒེའི་རྒྱལ་མཚན་འཛིན་པའོ། །ལྷོར་ཟླ་བ་ལ་གནས་པའི་རྣམ་པར་རྒྱལ་མ་དམར་མོ། ལྕགས་ཀྱུ་འཛིན་པའོ། །ནུབ་ཏུ་ཟླ་བ་ལ་པདྨ་དང་ལྡན་མ་ཆེན་མོ་དཀར་མོ། མདའ་གཞུ་འཛིན་པའོ། །བྱང་དུ་ཟླ་བ་ལ་ཆང་འཕྲོག་མ་དམར་མོ། ཡིད་བཞིན་གྱི་ནོར་བུའི་རྒྱལ་མཚན་འཛིན་པའོ། །དབང་ལྡན་དུ་མཆོག་འཕྲོག་མ་སེར་མོ་ཐུགས་ཀུར་མེ་ཏོག་དང་བཅས་པའི་ཐལ་མོ་སྦྱར་བའོ། །མེར་ཟླ་བ་ལ་རིན་ཆེན་དབང་ཕྱུག་མ་སེར་མོ། སྤོས་ཕོར་719

འཛིན་པའོ། །བདེན་བྲལ་དུ་ཟླ་བ་ལ་རྒྱན་མ་སེར་མོ། དྲིའི་དུང་ཆོས་འཛིན་པའོ། །རླུང་དུ་ཟླ་བ་ལ་འགྲོ་སྐྱོང་མ་སེར་མོ། མར་མེའི་མཆོད་སྡོང་འཛིན་པ་བྲིའོ། །འདིར་དམིགས་བསལ་མེད་པ་རྣམས་ནི། ཉི་ཟླ་ནི། སྣ་ཚོགས་པདྨ་ལ་བྲི་ཞིང་། ལྷ་ཐམས་ཅད་སེམས་དཔའི་སྐྱིལ་མོ་ཀྲུང་གིས་བཞུགས་པ། གོས་དང་རིན་པོ་ཆེའི་རྒྱན་གྱིས་སྤྲས་པའོ། །འདི་ནི།སློབ་དཔོན་ཨབྷྱ་ཀ་ར་གུཔྟས་བཤད་པ་བཞིན་དུ་བྲིས་པའོ། །རྒྱུད་ལས་ནི། རིམ་པ་བཞི་པའི་ལྷ་མོ་རྣམས་དཀྱིལ་འཁོར་འདིར་བཀོད་པ་མི་སྣང་སྟེ། རྒྱུད་ལས་ཆད་དམ། འོན་ཏེ་བླ་མའི་མན་ངག་གིས་བཀོད་པ་ཡིན་བརྟག་པར་བྱའོ།།ཡང་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པ། རྡོ་རྗེ་ར་བས་མཛེས་པའི་ནང་དུ་ལྷ་སྣམ་ཆ་ཆེན་གཅིག་དོར་བས་ཐིག་བཞི་བཏབ་་་་་པས་ལེ་ཚེ་དགུ།མཐའ་རྡོ་རྗེའི་གདུང་སྐུམ་དང་བཅས་པའི་དབུས་སུ་བཅོམ་ལྡན་འདས་་་་་་་འབྱུང་པོ་འདུལ་བྱེད་སྔར་དང་འདྲ་བའོ། །ཤར་གྱི་རེ་མིག་ལ་སྨིན་དྲུག་སྔར་དང་འདྲ་བའོ། །ཡང་ན་ཁ་དོག་དཀར་པོར་བྱའོ། །གཡས་སུ་ལྷ་ཆེན་པོ་སྔར་དང་འདྲ་བའོ།།རྒྱབ་ཏུ་ལྷ་བརྒྱ་བྱིན་སྔར་དང་འདྲ་བ།དེའི་མདུན་དུ་ཚངས་པ་སྔར་དང་འདྲ་བ་ལ། ཁྱད་པར་ཁ་དོག་དམར་པོའོ། །བྱང་དུ་ཁྱབ་འཇུག་སྔར་དང་འདྲ་བ། སྣམ་བུ་ལ་ཤར་དུ་པདྨ་ཅན་སེངྒེའི་རྒྱལ་མཚན་འཛིན་པ་དཀར་མོའོ། །ལྷོ་རུ་རྣམ་འབྱུང་མ་དམར་མོ། ལྕགས་ཀྱུ་འཛིན་པའོ། །ནུབ་ཏུ་པད་ཆེན་མ་དཀར་མོ། མདའ་གཞུ་འཛིན་པའོ། །བྱང་དུ་ལྷ་འཇོམས་མ་720

དམར་མོ། ཡིད་བཞིན་གྱི་ནོར་བུའི་རྒྱལ་མཚན་འཛིན་པའོ། །དབང་ལྡན་དུ་མཆོག་འཕྲོག་མ་མེ་ཏོག་དང་བཅས་པའི་ཐལ་མོ་ཐུགས་ཀུར་འཛིན་པ།མེར་རིན་ཆེན་དབང་ཕྱུག་མ་སྤོས་ཕོར་འཛིན་པ། བདེན་བྲལ་དུ་སྤྱན་མ་དྲིའི་དུང་ཆོས་འཛིན་མ། རླུང་དུ་འགྲོ་སྐྱོང་མ་མར་མེའི་རྒྱལ་མཚན་འཛིན་པ།བཞི་པོ་ནི། ཁ་དོག་སེར་པོ། མཚན་ཉིད་གཞན་གདན་དང་བཞུགས་སྟངས་ལ་སོགས་པ་རྣམས་གོང་དང་འདྲ་སྟེ། ཁྲོ་བོའི་དཀྱིལ་འཁོར་རོ། །འབྱུང་པོ་འདུལ་བྱེད་ཀྱི་རྒྱུད་ལས་བྱུང་བའི་དཀྱིལ་འཁོར་རོ།།ལག་ན་རྡོ་རྗེའི་གཟུངས་རིང་དང་རྣམ་འཇོམས་ཀྱི་གཟུངས་ལ་་་་་་་་་་བརྟེན་པའི་འགྲེལ་པ་དང་མན་ངག་གིས་བཀྲལ་བའི་དཀྱིལ་འཁོར་ལུགས་མི་གཅིག་པ་མང་མོད་ཀྱི། གྲགས་པ་ཆེ་བས་མ་བྲིས་སོ། །བཞི་པ་ནོར་བུའི་རིགས་ལ་གར་མཁན་མཆོག་གི་བརྟག་པ་དང་པོ་ལས་བྱུང་བ་ནི། དཀྱིལ་འབོར་གྲུ་བཞི་སྒོ་བཞི་པ་རྟ་བབས་བཞི་དང་ལྡན་པའི་རྩ་ཐིག་གི་ནང་དུ་ཆ་ཆེན་རེ་རེ་དོར་བའི་ལྷ་སྣམ་རིམ་པ་གཉིས་དོར་བའི་ནང་དུ་སྟོད་སྨད་་་་་་་་་་གཉིས་སུ་བྱས་པའི་སྟོད་དེ། ནུབ་ཏུ་སངས་རྒྱས་ཤཱཀྱ་ཐུབ་པ་སེར་པོ ཆོས་འཆད་ཀྱི་ཕྱག་རྒྱ་མཛད་པ། དེའི་གཡས་སུ་ཕྱག་རྡོར་སྔོན་པོ། གཡས་རྔ་ཡབ།གཡོན་རྡོ་རྗེ་བསྣམས་པ། གཡོན་དུ་བརྒྱ་བྱིན་སེར་པོ། གཡས་རྔ་ཡབ། གཡོན་་རྡོ་རྗེ་འཛིན་པའོ། །སྨད་དུ་གར་མཁན་མཆོག་གཞོན་ནུའི་མདོག་འདྲ་བ།ཞལ་བཞི་པ། གཡས་ཨུཏྤ་ལ་སྔོན་པོ་འདྲ་བ། གཡོན་དུང་དང་འདྲ་བ། རྒྱབ་ཀྱི་ཞལ་ཨིནྡྲ་ནཱི་ལའི་མདོག་ལྟ་བུ། ཞལ་མཆེ་བ་ཅུང་ཟད་གཙིགས་པའི་ཚུལ་721

དུ་འཛུམ་པ་དང་བཅས་པ།ཕྱག་བཅུ་དྲུག་པ།རིན་པོ་ཆེའི་རྒྱན་གྱིས་སྤྲས་པ་སྟེ། རྡོ་རྗེ་དང་། འཁོར་ལོ་དང་། རིན་པོ་ཆེ་དང་། པདྨ་དང་། རལ་གྲི་དང་།ཞགས་པ་དང་། མདའ་དང་། དགྲ་སྟ་སྟེ། གཡས་ན་རིམ་པ་བཞིན་ནོ། །དྲིལ་བུ་དང་། རྩེ་གསུམ་དང་། ནེའུ་ལེ་དང་། མེ་ཏོག་གི་ཕུར་མ་དང་། བ་དན་དང་། ཐོད་པ་དང་། གཞུ་དང་། རྔ་ཡབ་ནི། གཡོན་པའི་རིམ་པའོ། །སྣམ་བུ་ནང་མའི་ཕྱོགས་བཞིར་ཚངས་པ་དང་། རྟོགས་འདོད་དང་། ཁྱབ་འཇུག་དང་། དབང་པོ་ཆེན་པོ་སྟེ། དབང་ཕྱུག་ཆེན་པོ་དང་། མཐུ་ཆེན་པོ་སྟེ།གཞོན་ནུ་སྨིན་དྲུག་བྲི།གྲ་བཞིར་རྒྱལ་པོ་ཆེན་པོ་སྡེ་བཞི་བྲི། སྣམ་བུ་ཕྱི་མ་ལ་གནོད་སྦྱིན་མང་པོ་སྣ་ཚོགས་པ་བྲི། སྒོ་བཞིར་གང་བ་བཟང་པོ་དང་། ནོར་བུ་བཟང་པོ་དང་། སྟོབས་ཀྱི་ལྷ་དང་། དགའ་བའི་དབང་པོ་སྟེ། བཞི་བྲིའོ། །གནོད་སྦྱིན་གར་མཁན་མཆོག་གི་དཀྱིལ་འཁོར་རོ།།ཡང་གཞལ་ཡས་ཁང་གྲུ་བཞི་སྒོ་བཞི་རྟ་བབས་དང་བཅས་པའི་ནང་དུ་ལྷ་སྣམ་ཆ་ཆེན་དོར་བའི་གནས་སུ་ཐིག་བཞི་བཏབ་པའི་ལེ་ཚེ་དགུ།མཐའ་རྡོ་རྗེའི་གདུང་ཟླུམ་གྱིས་བསྐོར་བའི་དབུས་སུ་སྣ་ཚོགས་པད་ཉི་ལ་་་་་ཕྱག་རྡོར་ལྗང་སེར། ཞལ་འཛུམ་པ་དང་བཅས་ཤིང་། ཡིད་ཙམ་ཁྲོ་བ།གཡས་རྡོ་རྗེ་དང་། གཡོན་ཨུཏྤལ་འཛིན་པ། སྒེག་པ་དང་བཅས་ཤིང་རྒྱན་ཐམས་ཅད་དང་ལྡན་ཞིང་། སེམས་སྐྱིལ་གྱིས་བཞུགས་པ། དེའི་མདུན་དུ་རྡོ་རྗེ་གནོད་མཛེས་མཐིང་ནག་སྦྲུལ་གྱིས་བརྒྱན་པ།གཡས་རྡོ་རྗེ་གཡོན་རལ་གྲི་འཛིན་པའོ། །ལྷོར་སྟོབས་པོ་ཆེ་དམར་པོ། གཡས་རྡོ་རྗེ། གཡོན་རྔ་ཡབ་722

འཛིན་པ། ནུབ་ཏུ་རྡོ་རྗེ་བདུད་རྩི་ཐབ་སྦྱོར་ལྗང་ཁུ། གཡས་སྣ་ཚོགས་རྡོ་རྗེ།གཡོན་དྲིལ་བུའོ། །བྱང་དུ་ཁམས་གསུམ་རྣམ་རྒྱལ་དཀར་པོ། གཡས་འཁོར་ལོ། གཡོན ས །དེ་རྣམས་ཁྲོ་བོའི་ཆ་བྱད་ཅན་པད་ཉི་ལ་གཡོན་བརྐྱང་གིས་གནས་པ་དོན་གྱིས་ཐོབ་བོ། །ནང་གི་གྲ་བཞིར་སྒེག་མོ། ཕྲེང་བ། གླུ་མ། གར་མའོ། །སྣམ་བུའི་གྲ་བཞིར་མེ་ཏོག་མ། བདུག་སྤོས་མ། མར་མེ་མ། དྲི་ཆབ་མ་བཞིའོ། །སྒོ་བཞིར་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་བཞིའོ།།དེ་རྣམས་ཡོ་ག་དང་མཐུན་པར་བྱ་སྟེ།ལྷ་བཅུ་བདུན་པའི་དཀྱིལ་འཁོར་རོ།།གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་ལྡན་པའི་ནང་དུ་དབུས་དང་ཕྱོགས་མཚམས་བརྒྱད་དུ་སྣ་ཚོགས་པད་ཟླ་ལ་གཏེར་གྱི་བུམ་་་་་་པའི་སྟེང་དུ་དབུས་སུ་དཔལ་ལྷ་མོ་དུར་བ་ལྗང་ཁུའི་མདོག་ཅན་རྒྱན་ཐམས་ཅད་ཀྱིས་བརྒྱན་པ། ལག་པ་གཡས་ན་རིན་པོ་ཆེས་མཚན་པའི་པད་མ་འཛིན་པ།གཡོན་སྐྱབས་སྦྱིན་གྱི་ཕྱག་རྒྱ་ཅན་ནོ།།དེའི་ཕྱི་རོལ་བུམ་པ་བརྒྱད་ཀྱི་སྟེང་དུ་གྲོགས་མོ་བརྒྱད་དེ།དེ་ཡང་ནོར་རྒྱུན་མ་དང་།ཟླ་ཤེལ་ཅན་དང་།སྦྱིན་བྱེད་མ་དང་། རབ་སྦྱིན་མ་དང་། འཕགས་མ་དང་། སྦས་པ་མོ། རབ་བཟང་མ་དང་། ལྷ་མོ་དབྱངས་ཅན་མ་རྣམས་བྲི་བར་བྱའོ། །དེ་དག་ཀྱང་ལང་ཚོ་དར་ལ་བབས་པ་སྒེག་པའི་ཉམས་དང་ལྡན་པ། གསེར་གྱི་མདོག་ཅན། བུམ་པ་དང་འབྲས་ཀྱི་སྙེ་མ་འཛིན་པའོ། །དཔལ་ཆེན་མོའི་འབྲུ་འཕེལ་པའི་དཀྱིལ་འཁོར་ཏེ། འདི་ནི། སྒྲུབ་པའི་དཀྱིལ་འཁོར་དུ་མངོན་ནོ། །ཡང་ལྕང་ལོ་ཅན་གྱི་ཕོ་བྲང་གྲུ་བཞི་སྒོ་བཞི་རྟ་བབས་བཞི་དང་ལྡན་པའི་ནང་དུ་723

སྒོ་ཚད་རེ་རེ་བའི་སྣམ་བུ་རིམ་པ་གསུམ་དོར་བའི་དབུས་སུ་ཁྲོ་བོའི་རྒྱལ་པོ་གོས་སྔོན་པོ་ཅན། ཞལ་བརྒྱད་ཞབས་བརྒྱད་ཕྱག་བཅུ་དྲུག་དང་ལྡན་པ།མཐིང་ནག་བྱིས་པའི་གཟུགས་ཅན། རྒྱན་ཐམས་ཅད་ཀྱིས་བརྒྱན་པ། ཞལ་བརྒྱད་ནི། གཡས་སེར། གཡོན་ལྗང་། དབུས་མཐིང་། རྒྱབ་དམར་བའོ། །དེའི་སྟེང་གི་ཞལ་གསུམ་ནི། གཡས་དཀར། གཡོན་དམར། དབུས་སྔོ་བའོ། །དེའི་སྟེང་ན་ཞི་བ་རྒྱན་དང་བཅས་པ་དུར་བའི་མདོག་ཅན། མི་བསྐྱོད་པ་དང་ལྡན་པའོ། །ཕྱག་རྣམས་ན་རྡོ་རྗེ་དང་། རྡོ་རྗེ་དབྱུག་ཐོ་དང་། གླང་པོ་ཆེའི་མཆེ་བ་དང་། ཁྱབ་འཇུག་གི་འཁོར་ལོ་དང་། ལྕགས་ཀྱུ་དང་། བྲག་རི་དང་།མེ་ཐབ་རྣམས་གཡས་ན་བསྣམས་པའོ། །གཡོ་ན་རྣམས་ན་སྡིགས་མཛུབ་དང་བཅས་པའི་སྣོད་ཆེན་པོ་དང་། དུང་དང་། ཞགས་པ་དང་། གསལ་ཤིང་དང་།འཕན་རྩེ་ལྔ་པ་དང་། རྒྱལ་མཚན་བསྣམས་པའོ། །ཟླ་བའི་སྟེང་དུ་གར་སྟབས་བརྒྱད་ཀྱིས་ཞབས་བརྡབས་པ་ཀླུ་ཆེན་བརྒྱད་ཀྱི་གདན་དང་བཅས་པའོ། །དེའི་མདུན་དུ་སེངྒེའི་གདན་ལ་རྣམ་སྲས་སེར་པོ། གཡས་རིན་པོ་ཆེའི་རྒྱལ་མཚན། གཡོན་སྐུ་གདུང་བསྣམས་པ། རྒྱན་ཐམས་ཅད་ཀྱིས་བརྒྱན་ཅིང་།སེམས་དཔའི་སྐྱིལ་ཀྲུང་གིས་བཞུགས་པ། གནོད་སྦྱིན་བྱེ་བས་བསྐོར་བའོ། །དེའི་ཕྱིའི་སྣམ་བུ་ལ་མདུན་དུ་ཛམྦྷ་ལ་སེར་པོ། ནེའུ་ལེ་དང་རིན་པོ་ཆེ་འབར་བ་བསྣམས་པའོ། །གཡས་སུ་གང་བ་བཟང་པོ་སེར་པོ། ནེའུ་ལེ་དང་བུམ་པ་བསྣམས་པའོ། །རྒྱབ་ཏུ་ནོར་བུ་བཟང་པོ་དཀར་པོ། དེའུ་ལེ་དང་རིན་པོ་ཆེའི་སྙེ་མ་བསྣམས་པའོ། །གཡོན་དུ་རྟ་བདག་ཀུ་བེ་ར་ནག་པོ། །ནེའུ་ལེ་དང་རལ་724

གྲི་བསྣམས་པའོ། །ཡང་དག་ཤེས་སེར་པོ། ནེའུ་ལེ་དང་རིན་པོ་ཆེའི་གྲི་བསྣམས་པའོ། །འབྲོག་གནས་ནག་པོ། ནེའུ་ལེ་དང་རིན་པོ་ཆེའི་མདུང་བསྣམས་པའོ། །པ༔་ཀ་སེར་སྐྱ། ནེའུ་ལེ་དང་ཁང་བརྩེགས་བསྣམས་པའོ། །རོལ་པ་འཁྱིལ་བ་དཀར་པོ། ནེའུ་ལེ་དང་གྲི་ཕུབ་བསྣམས་པའོ། །དེ་དག་རྣམས་ནི། རྟའི་སྟེང་ན་གནས་ཤིང་། རིག་པ་འཛིན་པའི་དགོས་པ་བསྒྲུབ་པའོ། །དེའི་ཕྱིའི་སྣམ་བུ་ལ་སྡེ་དཔོན་ཉི་ཤུ་རྩ་བརྒྱད་པོ་དགོད་པར་བྱ་སྟེ།རིང་པོ་དང་། མིག་བཟང་དང་། གང་པོ་དང་། སེར་སྐྱ་སྟེ། ཤར་གྱི་ཕྱོགས་སུ་གནས་པའོ། །སེངྒེ་དང་།ཉེ་བའི་སེངྒེ་དང་། དུང་ཅན་དང་།དགའ་བོ་སྟེ།ལྷོ་ཕྱོགས་ན་གནས་པའོ། །སེང་གེ་དང་། སེང་གེའི་རལ་པ་དང་། བླ་མ་དང་།སེར་སྐྱ་སྟེ། ནུབ་ཕྱོགས་ན་གནས་པའོ། །འཛིན་པ་དང་། འཛིན་དགའ་དང་།བཙོན་སྐྱོང་དང་། ཁྱབ་འཇུག་སྟེ། བྱང་ཕྱོགས་ན་གནས་པའོ། །བྱང་ཤར་ན་ལྔ་སྤྱོད་དང་། ཤར་ལྷོ་ན་ཚིགས་ལྔ་སེར་པོ་དང་། ལྷོ་ནུབ་ན་རི་མཉམ་དང་།བྱང་ནུབ་ན་གསེར་ཅན་ཏེ། དེ་རྣམས་ནི།ནོར་བུའི་རིགས་སོ།།ཡང་ཤར་ན་ས་པ་དང་།ལྷོ་ན་ཤིན་ཏུ་ས་པ་དང་། ནུབ་ན་ནག་པོ་དང་།བྱང་ན་ཉེ་ནག་སྟེ།དེ་དག་ནི།བ་གླང་གི་རིགས་སོ། །བྱང་ཤར་ན་ཉི་མ་དང་། ཤར་ལྷོ་ན་ཟླ་བ་དང་། ལྷོ་ནུབ་ན་མེ་དང་། ནུབ་བྱང་ན་རླུང་སྟེ། དེ་དག་ནི་བ་གླང་གི་རིགས་སོ། །སྡེ་དཔོན་ཉི་ཤུ་རྩ་བརྒྱད་པོ་དེ་དག་ནི། གྲི་དང་ཕུབ་འཛིན་པ།མདོག་དམར་ནག་ཅུང་ཟད་ཁྲོས་པའོ། །ཡང་དེའི་ཕྱི་རིམ་ལ་སྟོབས་ཅན་སུམ་ཅུ་རྩ་གཉིས་དགོད་པར་བྱ་བ་ནི། དབང་པོ་དང་། ཟླ་བ་དང་། ཆུ་ཟླ་དང་། སྐྱེ་རྒྱའི་བདག་པོ་725

དང་། བྷ་ར་བྷཱ་ཛ་དང་། དབང་ལྡན་དང་། ཙན་དན་དང་།འདོད་པའི་གཙོ་བོ་སྟེ། ཤར་ཕྱོགས་ན་གནས་སོ། །མགྲིན་ངན་དང་། མགུལ་ངེས་དང་། བ་དི་དང་། ནོར་བུ་དང་། ནོར་སྤྱོད་དང་། སྒྲ་རབ་དང་། ཉེར་ལྔ་པོ་དང་། རི་མཉམ་སྟེ། ལྷོ་ཕྱོགས་ན་གནས་སོ། །གསེར་ཅན་དང་། གང་པོ་དང་། སེང་ལྡེང་དང་། གཡོན་ཕྱོགས་ལྷ་དང་། བ་ལང་སྐྱོང་དང་། འབྲོག་གནས་དང་།མིའི་རྒྱལ་པོ་དང་། རྒྱལ་བའི་ཁྱུ་མཆོག་སྟེ། ནུབ་ཕྱོགས་ན་གནས་པའོ། །ཚིགས་ལྔ་སེར་པོ་དང་། བཞིན་བཟང་དང་། རིང་པོ་དང་། དྲི་ཟ་སྣ་ཚོགས་སྡེ་དང་།འབྲས་བུ་གསུམ་པ་དང་།ལྕགས་མདུང་རིང་པོ་དང་།ལྷ་ལས་བྱུང་བའི་མ་ལྡན་ཏེ། བྱང་ཕྱོགས་ན་གནས་པའོ། །དེ་དག་ནི། ས་གའི་རིགས་ཏེ།ངལ་བསོས་པོའི་རྒྱལ་པོའི་དམག་དཔོན་ནོ། །སྟོབས་ཆེན་སུམ་ཅུ་རྩ་གཉིས་ནི། མདོག་ལྗང་ནག གོ་ཆ་དང་བཅས་ཤིང་། མདུང་དང་རལ་གྲི་འཛིན་པའོ།།དེའི་ཕྱི་རོལ་དུ་གནོད་སྦྱིན་དང་།ལུས་སྲུལ་པོ་དང་། སྲིན་པོའི་ཚོགས་དཔག་ཏུ་མེད་པ་དགོད་དེ། འདི་ནི། གནོད་སྦྱིན་དབང་པོའི་དཀྱིལ་འཁོར་རོ།།གནོད་གནས་ཀྱི་དབང་པོའི་བརྟག་པ་ལས་བྱུང་བ་ལ།དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པ་ཚོན་རྩི་དཀར་སེར་དམར་སྔོ་ནག་་་་ལྔའི་རྩིག་པ་ལྔ་དང་ལྡན་པའི་རྩ་ཐིག་གི་ནང་དུ་ཆ་ཆེན་རེ་རེ་བའི་ལྷ་སྣམ་་་་རིམ་པ་གསུམ་དང་ལྡན་པའི་ནང་དུ་ཟུར་བཞིའི་རེ་མིག་བཞི་དང་ལྡན་པ་ལ། དེའི་དཀྱིལ་དུ་གནོད་གནས་སྐུ་མདོག་སྔོན་པོ། རྒྱན་སེར་པོའི་རྐང་726

གདུབ་ལག་གདུབ་མགུལ་རྒྱན་རིན་པོ་ཆེ་སྣ་ཚོགས་པས་མཛེས་པ། རིན་པོ་ཆེ་སྣ་ཚོགས་པས་སྤྲས་པའི་སེང་གེའི་གདན་ལ་སྐྱིལ་ཀྲུང་བྱེད་པས་བཞུགས་པའོ།།འདི་དེ་བཞིན་གཤེགས་པ་དང་བཅོམ་ལྡན་འདས་སུ་བཤད་ཀྱང་།ཛམྦྷ་ལ་ཉིད་ཡིན་ཏེ། འོག་ཏུ་སྔགས་ཀྱི་སྐབས་དང་ཕྱག་རྒྱའི་སྐབས་ནས་ཛམྦྷ་ལའི་སྔགས་དང་ཕྱག་རྒྱ་དང་། བཅོམ་ལྡན་འདས་ཀྱི་སྔགས་དང་ཕྱག་རྒྱ་ཞེས་བཤད་པའི་ཕྱིར་དང་། སེངྒེའི་གདན་གྱི་ཕྱག་རྒྱའང་ཛམྦྷ་ལ་ལ་སོགས་པའི་གདན་དུ་བཤད་པའི་ཕྱིར་རོ། །དེའི་མདུན་དུ་ནོར་བུ་བཟང་པོ་དཀར་པོ། ཕྱག་གཡས་པ་མཆོག་སྦྱིན་གྱི་ཕྱག་རྒྱས་བཱི་ཛ་པུ་ར་བསྣམས་ཤིང་།གཡོན་དེའུ་ལེ་རིན་པོ་ཆེ་སྐྱུག་པ་བསྣམས་པ། སྣ་ཚོགས་པའི་གཏེར་གྱི་སྟེང་ན་བཞུགས་པ། ཛམྦྷ་ལའི་གཡས་དང་གཡོན་དུ་རིན་པོ་ཆེ་སྣ་ཚོགས་པའི་ཆར་འབེབས་པའི་དུང་དང་།པདྨའི་གཏེར་གཉིས་གཡས་གཡོན་ཏེ།ལྷོ་དང་བྱང་དུ་སྤྱོད་པའི་དབང་པོ་དང་། སྒོའི་དབང་པོ། གནོད་སྦྱིན་བཟང་པོ་དངུལ་མདོག་ཅན་ནི། འོས་མེད་ཀྱི་རིགས་པས་ནུབ་ཏུ་དགོད་དོ། །དེའི་ཕྱི་རིམ་དུ་གནོད་སྦྱིན་མོ་བདུན་ཏེ། ནོར་རྒྱུན་མ་དང་ཟླ་ཤེལ་ཅན་དང་། སྦྱིན་བྱེད་མ་དང་། རབ་སྦྱིན་མ་དང་། འཕགས་མ་དང་། སྦས་པ་མོ་དང་། རབ་བཟང་མ་རྣམས་སོ།
 །བུ་དགུ་ལ། ནོར་སྦྱིན་དང་། རིན་ཆེན་ལྟེ་བ་དང་། ལྟེ་མཛེས་དང་། གནོད་མཛེས་ཀྱི་ལྟེ་བ་དང་། གནོད་མཛེས་ཀྱི་ལྟེ་གཞན་དང་།ཆུ་སྐྱེས་ལྟེ་བ་ཅན་དང་། ལྟེ་སྔོན་ཅན་དང་། རྣམ་སྲས་དང་།ལྟེ་ཆེན་རྣམས་727

ཕྱོགས་རེར་གཉིས་གཉིས་དང་།མཚམས་ཀྱི་གཡས་གཡོན་དུ་ནི་རེ་རེ་དགོད་ཅིང་།མཚམས་རྣམས་སུ་བུམ་པ་བཟང་པོ་དགོད་དོ།།འཕར་མ་གཉིས་པ་ལ།རྨུགས་བྱེད་དང་། ཧུ་ལུ་ཧུ་ལུ་དང་།སྡེ་མཛེས་དང་།ཟླ་བའི་སྡེ་དང་། རེངས་བྱེད་དང་། འདུལ་བྱེད་དང་། ལྕེ་དམར་དང་། གསུས་པོ་ཆེ་རྣམས་ཕྱོགས་མཚམས་སུའོ། །ལྷ་མཛེས་མ་དང་། རྒྱ་ཆེན་མ་དང་།དྲི་བྲལ་མ་དང་།ཟླ་འོད་བློ་གྲོས་མ་དང་། འགུགས་པའི་སྤྱན་ཅན་མ་དང་། པདྨའི་སྙིང་པོ་མ་དང་།སྨིན་མཛེས་མ་དང་། ལག་མང་མ་དང་། སྤྲིན་ཆེན་མ་དང་། སྐྲ་མཛེས་མ་དང་། ནགས་ཀྱི་ཕྲེང་བ་མ་དང་། གཡོན་པ་མོ་དང་། སྔོན་ཤིང་ཕྲེང་བ་མོ་དང་། འདོད་པའི་ཕྲེང་བ་མོ་དང་། ཡིད་ཀྱི་ཤུགས་ཅན་མ་དང་། འདོད་པའི་གཟུགས་ཅན་མ་དང་། ཐོས་ངག་མ་དང་། ལྷ་མཛེས་མ་དང་། རྫུ་འཕྲུལ་ཆེན་མོ་དང་། དེ་ལྟར་ཉི་ཤུ་པོ་ཕྱོགས་རེར་བཞི་བཞི། མཚམས་རེར་རེ་རེ་སྟེ། དེ་རྣམས་ཀྱི་སྐུ་མདོག་ཕྱག་མཚན་ནི། གཙོ་བོ་དང་མཐུན་པར་མངོན་ནོ། །འདི་སྔགས་ཀྱི་སྐབས་སུ་བཅོ་བརྒྱད་ལས་མ་བྱུང་བས་ཆད་པར་མངོན་ཏེ། ལྷ་མཛེས་མ་སྔོན་མོ་དང་། ཟླ་འོད་བློ་གྲོས་ཀྱི་བར་དུ་སྙིང་པོ་ཞེས་བྱ་མ་བྱུང་སྟེ།ཆད་པར་ཤེས་པར་བྱའོ། །དེའི་ཕྱིའི་སྣམ་བུ་ལ་ཤར་དུ་དབང་པོ། མེར་མེ་ལྷ།ལྷོར་གཤིན་རྗེ། ལྷོ་ནུབ་ཏུ་སྲིན་པོ། ནུབ་ཏུ་ཀླུ། རླུང་དུ་རླུང་ལྷ། བྱང་དུ་ལུས་ངན།དབང་ལྡན་དུ་དབང་ལྡན་རྣམས་སྤྱི་དང་མཐུན་པར་དགོད་དེ།དཀྱིལ་འཁོར་གྱི་ཕྱི་རུ་རྡོ་རྗེ་དང་།ཤསྙི་དང་། དབྱུག་པ་དང་། རལ་གྲི་དང་།ཞགས་པ་དང་། རྒྱལ་མཚན་དང་། འཁོར་ལོ་དང་། རྩེ་གསུམ་རྣམས་ཕྱོགས་728

མཚམས་སུ་དགོད་ལ། སྟེང་འོག་གི་མདའི་དྲ་བ་ནི། བསྒོམ་བྱ་ཡིན་གྱི་བྲི་བྱ་ལ་མི་དགོས། རྡོ་རྗེ་འབར་བ་ནི། རྡོ་ར་དང་མེ་རིའོ། །གནོད་གནས་ཀྱི་དཀྱིལ་འཁོར་རོ། ། ་འཇིག་རྟེན་པའི་འཁྱམས་པོའི་རིགས་ཀྱི་དཀྱིལ་འཁོར་ནི། ལོགས་ན་གསལ་པོ་མི་འདུག་པས་མ་བྲིས་སོ། །དེ་ལྟར་བྱ་བའི་རྒྱུད་ཀྱི་དཀྱིལ་འཁོར་རྣམས་རྩིག་པ་དང་ཕྱོགས་མཚོན་རྣམས་སྤྱི་རྒྱུད་བཞིན་དུ་བྱ། སྒོ་དང་སྒོ་ཁྱུད་ཀྱི་མཚམས་སུ་ཟླ་བྱེད་རྡོ་རྗེ་དང་། སྣམ་བུ་དང་། ཕ་གུ་དང་། དྲ་བ་དྲ་ཕྱེད་དང་། བ་ཀུ་ལི། མདའ་ཡབ། རྟ་བབས་རྣམས་བསྒོམ་བྱ་ལ་ཅི་རིགས་སུ་འབྱུང་བས་ན། སྤྱི་དང་མཐུན། བསྒོམ་བྱ་ལ་ཕྱོགས་བཅིང་ མཚམས་བཅིང་དཀྱིལ་འཁོར་བཅིང་བའི་སྔགས་རྒྱས་རྡོ་ར་མེ་རི་སྒོམ་པའི་ཕྱིར་རྡོ་ར་མེ་རི་ཐོབ་ལ། འོག་བཅིངས་ནས་འོག་རྡོ་རྗེའི་ས་གཞིར་སྒོམ་པར་གསུངས་ཀྱི། སྣ་ཚོགས་རྡོ་རྗེ་སྒོམ་པའི་གསལ་ཁ་མ་གསུངས་ཀྱང་། འོག་གི་རྡོ་རྗེའི་ས་གཞི་མཚོན་པའི་སྣ་ཚོགས་རྡོ་རྗེ་ཐོབ་བམ་སྙམ། སྤྱི་འགྲོ་ལ་པདྨ་འོང་བའི་ཤེས་བྱེད་ནི་མི་སྣང་། ལྷའི་སྐུ་མདོག་ཕྱག་མཚན་གསལ་བར་མ་གསུངས་པ་རྣམས་བྱ་བའི་རྒྱུད་ནང་ཕན་ཚུན་ནས་བལྟ། དེ་ནས་མ་རྙེད་ན་སྤྱོད་རྒྱུད་ནས་བལྟ། དེ་ནས་མ་རྙེད་ན་རྣལ་འབྱོར་གྱི་རྒྱུད་ནས་བལྟས་ལ་ཁ་བསྐང་།དེ་ལྟར་ཡང་མ་རྙེད་ན། སྐུ་མདོག་རྣམས་མི་གཡོ་བའི་རྟོག་པ་ལས། སངས་རྒྱས་སེར། ཆོས་དཀར། དགེ་འདུན་སྔོ་བསངས་སུ་བཤད་པས། དེ་བཞིན་གཤེགས་པའི་རིགས་རྣམས་སེར། པདྨའི་རིགས་རྣམས་དཀར། རྡོ་རྗེའི་729

རིགས་རྣམས་སྔོ་བསངས་སུ་བྱ། ཕྱག་མཚན་ཡེ་མ་ཤེས་པ་རྣམས། དེ་བཞིན་གཤེགས་པའི་རིགས་ལ་འཁོར་ལོ། པདྨའི་རིགས་ལ་པདྨ། རྡོ་རྗེའི་རིགས་ལ་རྡོ་རྗེ་རྣམས་བྱ། གདན་དམིགས་བསལ་མེད་པ་རྣམས།དེ་བཞིན་གཤེགས་པ་པད་ཟླ་ལ་རྡོ་རྗེའི་སྐྱིལ་ཀྲུང་།བྱང་སེམས་པད་ཟླ་ལ་སེམས་དཔའི་སྐྱིལ་ཀྲུང་།ཉན་རང་རྣམས་པདྨ་ལ་སེམས་སྐྱིལ། ཕྱོགས་སྐྱོང་ལ་སོགས་པའི་ལྷ་ཆེན་པོ་རྣམས་ངང་པ་ལ་སོགས་པའི་རང་རང་གི་གདན་ལ་སེམས་སྐྱིལ་ལམ། རོལ་པའི་འདུག་སྟངས། གནོད་སྦྱིན་དང་དྲང་སྲོང་ལ་སོགས་པ་ལ་དར་གྱི་གློ་སྟན། ཡི་དྭགས་དང་། གྲུལ་བུམ་དང་། སྲུལ་པོ་སོགས་ལ་གདན་མེད་པའོ། །མདོར་ན་དཀྱིལ་འཁོར་སྤྱིའི་རྣམ་གཞག་ལ་སྦྱངས། ལྷ་རྣམས་ཀྱི་དབྱེ་བ་ལ་མཁས་པར་བྱས་ལ་རྣམ་དབྱེ་མ་འཆོལ་བར་བྲིའོ། །དེ་ལྟར་བྱ་བའི་དཀྱིལ་འཁོར་སྒོ་དྲུག་ལས། །བྱུང་བའི་དཀྱིལ་འཁོར་རྣམ་པར་བཀོད་པ་འདིའི། །དགེ་བས་འགྲོ་ཀུན་སངས་རྒྱས་སར་གནས་ཤོག །ནོངས་ན་བླ་མ་ལྷར་བཅས་བཟོད་པར་གསོལ། །བྱ་བའི་རྒྱུད་ཀྱི་དཀྱིལ་འཁོར་རྣམ་པར་གཞག་པ་ཞེས་བྱ་བའི་བསྟན་བཅོས་འདི། ཤཱཀྱའི་དགེ་སློང་རིན་ཆེན་གྲུབ་ཀྱིས་རྣམ་འགྱུར་གྱི་ལོ་ཆུ་སྟོད་ཅན་གྱི་ཟླ་བའི་དཀར་ཕྱོགས་ཀྱི་ཚེས་བཅོ་ལྔའི་ཉིན་རྫོགས་་་་་་་པར་སྦྱར་བའི་ཡི་གེ་པ་ནི། སྒྲ་ཚད་པ་རིན་རྣམ་ཡིན་ནོ། །འདིས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་མྱུར་དུ་སྐེམ་པར་གྱུར་ཅིག།།།མངྒ་ལཾ།།730 ་

༄ཅུ།།བྱ་སྤྱོད་རྣལ་འབྱོར་གསུམ་གྱི་རྒྱུད་སྡེའི་དཀྱིལ་འཁོར་རྣམས་ཀྱི་གཙོ་བོ་རགས་བསྡུས་ཞལ་ཐང་བཀོད་ཡིག་ནོར་བུ་ཆུ་ཤེལ་གྱི་ཕྲེང་བ་ཞེས་བྱ་བ་བཞུགས་སོ།།འཇམ་མགོན་བློ་གྲོས་མཐའ་ཡས་ཀྱིས་མཛད།

ན་མོ་ཤཱཀྱ་མུ་ན་ཡེ། རྡུལ་བྲལ་སྤྱན་གྱིས་ཤེས་བྱའི་ཆོས་ཀུན་གཟིགས། །ཉེས་བརྒྱའི་སྲིད་ལ་སྙིང་རྗེའི་རྣམ་འགྱུར་སྤངས། །བསམ་པ་བཞིན་དུ་ཐེག་གསུམ་ལམ་སྟོན་པ། །འགྲོ་བའི་བླ་མ་དད་བརྒྱའི་ཡིད་ཀྱིས་འདུད། །དྲི་མེད་ལུང་དང་རྟོགས་པའི་མཛོད་བཟུང་ནས། །ལེགས་བཤད་ནོར་བུ་དགོས་རྒྱར་སྦྱིན་མཛད་པ། །ལོ་པཎ་སྐྱེས་མཆོག་སྤྱི་དང་ཁྱད་པར་དུ། །བུ་སྟོན་ཐམས་ཅད་མཁྱེན་པ་སྲས་བཅས་བསྔགས། །འཇམ་དབྱངས་ངུར་སྨིག་གར་རོལ་ཐམས་ཅད་མཁྱེན། །མཁྱེན་བརྩེའི་གཏེར་ལྡན་སྨྲ་བའི་དབང་པོའི་ཞབས།།སྤྱི་བོར་མཆོད་དོ་གང་གི་བཀའ་དྲིན་གྱིས།།རྒྱུད་སྡེ་འོག་མའི་ཚུལ་འདིར་བསྐལ་བཟང་གྱུར། །འདིར་བྱ་སྤྱོད་རྣལ་འབྱོར་གསུམ་གྱི་ལྷའི་བྲིས་སྐུ་བཅུ་ཕྲག་གཉིས་ལ་ལྔ་ཡིས་ལྷག་པའི་ཞལ་ཐང་གི་བཀོད་ཡིག་་་་འབྲི་བ་ལ་དོན་བདུན། ལུང་གི་ཁུངས་སྨོས། དགོས་ཆེད་དམིགས་སུ་བསལ།རྒྱུད་སྡེའི་དབྱེ་བ་སྤྱིར་བསྟན། བཀོད་ཡིག་བྱེ་བྲག་ཏུ་བཤད། ཇི་ལྟར་བསྒྲུབས་པའི་ཚུལ་སྨོས། གནས་སུ་འགོད་པའི་གོ་རིམ་བསྟན།ཕན་ཡོན་སྨོས་པས་མཇུག་བསྡུ་བའོ།།དང་པོ་ནི། སྡོམ་པ་འབྱུང་བའི་རྒྱུད་ལས། སྔགས་པ་ལས་ནི་དང་པོ་པས། །གཟུགས་བརྙན་ལ་སོགས་བྱ་བ་སྟེ།།བྲིས་སྐུ་བསྒྲུབས་ན་མྱུར་བར་ནི།།དངོས་གྲུབ་རྒྱ་ཆེན་འཐོབ་པར་འགྱུར། །ཅེས་གསུངས་པ་ལྟར་བྲིས་སྐུ་ནི་སྔགས་ཀྱི་ཐེག་པ་ལ་དངོས་གྲུབ་སྒྲུབ་པའི་ཐབས་ཁྱད་པར་ཅན་དུ་གྱུར་པས།རྒྱུད་དེ་ཉིད་དང་དུས་འཁོར་འགྲེལ་ཆེན་མི་གཡོ་བའི་རྒྱུད་སོགས་ལས་ཀྱང་733

ཚད་སོགས་རྒྱས་པར་གསུངས་པ་དང་། དོན་ཞགས་དང་འཇམ་དཔལ་རྩ་བའི་རྟོགས་པ་སོགས་བྱ་བའི་རྒྱུད་རྣམས་ལས་ལྷག་པར་ཡང་གསལ་ཞིང་་་་་་ནན་ཏན་དུ་གསུངས་པ་ལ་བརྟེན་ནས། རྒྱུད་ཀྱི་ལྷའི་སྐུ་གཟུགས་ཅི་རིགས་པ་རིས་སུ་འབྲི་བ་དང་། འབུར་དུ་གཏོད་པ་དང་།ཁྱད་པར་སྔགས་བླ་མེད་ཀྱི་རྒྱུད་སྡེའི་ལྷ་ཕལ་མོ་ཆེ་གྲ་ཚར་དུ་འབྲི་བའི་སྲོལ་ཀ་སྔོན་ནས་བྱུང་བ་ལ།ཕྱིས་དུས་ཀུན་མཁྱེན་བསྟན་པའི་ཉིན་བྱེད་ཀྱིས་ཟུར་བཀའི་དབང་རྒྱུན་་་་་་་བཞུགས་སོ་འཚལ་ཕལ་མོ་ཆེའི་གཙོ་བསྡུས་ཀྱི་སྐུ་ཐང་གྲ་ཚར་རི་མོའི་རྣམ་་་་དཔྱོད་ཆེས་ཕུལ་དུ་བྱུང་བས་མིག་དང་ཡིད་ཀྱི་བདུད་རྩིར་བསྒྲུབས་པས་་་་་་དེའི་རྒྱུན་ལས་བླ་མེད་ཀྱི་གྲ་ཐང་གི་བྲིས་རྒྱུན་ཤིན་ཏུ་དར་བར་གྱུར་ཏོ།།གཉིས་པ་ནི།བྱ་རྒྱུད་སྤྱོད་པ་རྣམ་བཞིའི་ཡ་གྱལ་སྦྱོར་བའི་སྤྱོད་པའི་ཡན་ལག་རྣམ་པ་བཅུར་དཔུང་བཟང་ལས་གསུངས་པའི་ནང་ཚན་ཡན་་་་་་་ལག་རྫོགས་པའི་ལྷ་ཞེས་བདག་གི་དེ་ཁོ་ན་ཉིད་བསྒོམ་པའི་རྟེན་ལྷའི་་་་་་་་་་་གཟུགས་བྲིས་འབུར་གང་རུང་མེད་ཐབས་མེདེ་པ་དང་། རྒྱུད་སྡེ་བཞི་ཀུར་སྨོས་མ་ཐག་པ་ལྟར་དངོས་གྲུབ་སྒྲུབ་པའི་རྟེན་གལ་པོ་ཆེར་བཤད་ཀྱང་།བྱ་སྤྱོད་ཀྱི་སྐོར་ལ་རང་རྐང་ཚུགས་པའི་བཤད་སྒྲུབ་ཀྱི་སྡེ་བོད་འདིར་ཆེར་མ་་་་བྱུང་བ་དང་། ངོར་ཆེན་རྡོ་རྗེ་འཆང་སོགས་སྐྱེས་ཆེན་རེ་ཟུང་ཙམ་གྱིས་ཐུགས་བསྐྱེད་གོ་ཆ་ཆེན་པོ་བཞེས་ཀྱང་འདི་ཉིད་ཁོ་ན་ལ་རྩལ་འདོན་མཛད་པ་ཉུང་བས་བྱ་སྤྱོད་ཀྱི་གྲ་ཐང་འབྲི་བའི་རྒྱུན་མི་སྲིད་པ་ལྟ་བུར་སྣང་བ་་་་་་་་དང་།རྣལ་འབྱོར་རྒྱུད་ཀྱི་མངའ་བདག་བུ་སྟོན་ཐམས་ཅད་མཁྱེན་པའི་རིང་734

ལུགས་འཛིན་པ། དཔལ་ཞྭ་ལུའི་ཆོས་གྲ་སོགས་སུ་ཡོ་གའི་རྒྱུད་སྡེ་བཅུ་གསུམ་གྱི་བྲིས་འབུར་ཁྱད་ཅན་བཞུགས་རུང་གཞན་ལ་དར་སྲོལ་ཆུང་བས།དད་སོགས་འཕགས་ནོར་གྱིས་ཕྱུག་པ་གཡུ་ཐོག་ཆོས་རྗེ་བླ་མ་གཟ་བསྟན་་་་་འཕེལ་ནས་རྒྱུད་སྡེའི་གྲ་ཐང་བཞེངས་པའི་ཡོན་སྦྱོར་མཛད་པ་ལ་བརྟེན།ད་ལྟ་བསོད་ནམས་བསགས་པ་དང་། འབྱུང་འགྱུར་བསྟན་པའི་མིག་རྒྱན་བཟང་པོ་ལ་སྤྲོ་བ་མངོན་པར་འཕེལ་བའི་སླད་དུ་རྒྱུད་སྡེ་ཁྱད་པར་ཅན་་་་་་་འདི་རྣམས་ཀྱི་བྲིས་སྐུ་གྲ་ཚར་ཆེ་ཐང་དུ་བསྒྲུབས་པ་ལ་བློ་མཐུན་བྱས་པ་་་་་་ཡིན་ནོ།།གསུམ་པ་ནི། སྤྱིར་མདོ་ལས་ཁྱད་པར་དུ་མས་འཕགས་པའི་གསང་སྔགས་རྡོ་རྗེ་ཐེག་པ་ལ།ལུང་གི་རྗེས་སུ་འབྲང་སྟེ་སློབ་དཔོན་སོ་སོའི་བཞེད་པས་རྒྱུད་སྡེ་གཉིས་དང་། གསུམ་དང་། བཞི་དང་།ལྔ་དང་། དྲུག་ལ་སོགས་པའི་བར་དུ་དབྱེ་བ་ཡོད་པ་ལས། གཙོ་བོ་ནི་དུས་འཁོར་དང་རྡོ་རྗེ་གུར་ལ་སོགས་པའི་ལུང་གིས་རྒྱུད་སྡེ་ཆེན་པོ་བཞིར་ཡོངས་སུ་གྲགས་པ་སྟེ། བྱ་བའི་རྒྱུད།སྤྱོད་པའི་རྒྱུད། རྣལ་འབྱོར་རྒྱུད།རྣལ་འབྱོར་བླ་ན་མེད་པའི་རྒྱུད་དོ།།དང་པོ་རིག་པ་འཛིན་པ་རྣམས་ཀྱིས་འཇུག་པར་བྱ་བའི་གཞི་འམ་རྩ་བ་ལྟ་བུར་གྱུར་པ་བྱ་བའི་རྒྱུད་ལ་བྱ་བ་སྤྱི་དང་སོ་སོའོ། །ཕྱི་མ་ལ་དབྱེ་ན་སྒོ་དྲུག་ཏུ་གྲགས་ཏེ། དེ་བཞིན་གཤེགས་པའི་རིགས་པདྨའི་རིགས། རྡོ་རྗེའི་རིགས།ནོར་བུའི་རིགས།རྒྱས་པའམ་ལྔ་རྩེན་གྱི་རིགས།འཇིག་རྟེན་པའི་རིགས་སོ།།སྔ་མ་གསུམ་ལ་རིགས་ཀྱི་གཙོ་བོ། རིགས་ཀྱི་བདག་པོ། རིགས་ཀྱི་ཡུམ།735

རིགས་ཀྱི་ཁྲོ་བོ་ཁྲོ་མོ། རིགས་ཀྱི་ཕོ་ཉ་དང་བཀའ་ཉན་ཕོ་མོ་རྣམས་ཀྱི་དབྱེ་བ་ཡོད་དོ། །གཉིས་པ་སྤྱོད་པའི་རྒྱུད་ལ་རིགས་གསུམ་དུ་གྲགས་ཏེ། སྐུ་དང་།གསུང་དང་། ཐུགས་ཀྱི་རིགས་སོ། །དེ་ལས་གསུང་རིགས་ཀྱི་རྒྱུད་ནི་བོད་དུ་མ་འགྱུར་རོ། །གསུམ་པ་རྣལ་འབྱོར་གྱི་རྒྱུད་ལ་བརྗོད་བྱའི་དབང་དུ་བྱས་ན་རིགས་ལྔ། དེ་རེ་རེ་ལ་རིགས་ཆུང་ལྔ་ལྔར་ཕྱེས་པས་ཉེར་ལྔ། དེ་རེ་རེ་ལ་སྙིང་པོ་ཕྱག་རྒྱ་གསང་སྔགས་རིགས་སྔགས་བཞི་བཞིས་ཕྱེས་པས་བརྒྱ་ཕྲག་ཏུ་་་་་་འགྱུར་རོ། །རྗོད་བྱེད་ཚིག་གི་དབང་དུ་བྱས་ན་བཞིའམ་ལྔ་སྟེ། རྩ་རྒྱུད།བཤད་རྒྱུད། ཡན་ལག་གི་རྒྱུད། ཆ་མཐུན་གྱི་རྒྱུད་དེ་ཡོ་ག་རིགས་བཞིར་ ་གྲགས་པ་དང་། འཕྲོས་པའི་རྒྱུད་དོ། །འོན་ཀྱང་འཕྲོས་པའི་རྒྱུད་ནི་སྒྲོལ་མགོན་ཞབས་དང་བསྟན་པའི་ཉིན་བྱེད་རྗེས་འབྲང་དང་བཅས་པས་སྤྱོད་་་་རྒྱུད་དང་རྣལ་འབྱོར་རྒྱུད་མཚམས་སྦྱོར་བ་པོར་བཞེད་ཀྱི་རྣལ་འབྱོར་རྒྱུད་དངོས་སུ་མི་བཞེད་ལ། བླ་མེད་ཀྱི་དབྱེ་བ་ནི་འདིར་སྤྲོས་མ་དགོས་སོ། །བཞི་པ་ལ་གསུམ། བྱ་སྤྱོད་རྣལ་འབྱོར་རོ། །དང་པོ་ལ། བྱ་བ་སོ་སོའི་རྒྱུད་ཀྱི་ཐོག་མ་གཤེགས་རིགས་ཀྱི་གཙོ་བོར་གྱུར་པ་སངས་རྒྱས་དཔའ་བོ་་་་་བདུན་གྱི་གཙོ་བོ་དབུས་སུ་རིན་པོ་ཆེའི་ཁྲི་དང་པད་ཟླའི་གདན་ལ་རྒྱལ་བ་ཤཱཀྱ་ཐུབ་པ་ཆོས་འཆད་ཀྱི་ཕྱག་རྒྱ་མཛད་པ། ཨ་ཤྭཏྠའི་ཤིང་ལ་སྐུ་རྒྱབ་བརྟེན་པ། ཤར་དུ་རྣམ་གཟིགས་ས་གནོན་མཉམ་གཞག མྱ་ངན་འཚང་གི་ཤིང་། བྱང་ཤར་དུ་གཙུག་ཏོར་ཅན་མཆོག་སྦྱིན་མཉམ་གཞག པདྨ་དཀར་པོའི་ཤིང་། ཤར་ལྷོར་ཐམས་ཅད་སྐྱོབ་སྐྱབས་སྦྱིན་མཉམ་གཞག སུ་ལའི་736

ཤིང་། ནུབ་ཏུ་འཁོར་བ་འཇིག་ཏིང་ངེ་འཛིན་གྱི་ཕྱག་རྒྱ། ཤཱིཪྵའི་ཤིང་། ལྷོ་ནུབ་ཏུ་གསེར་ཐུབ་ཆོས་འཆད་མཉམ་གཞག སུ་དུསྦྲ་རའི་ཤིང་། ནུབ་བྱང་དུ་འོད་སྲུང་གཡས་མཆོག་སྦྱིན་དང་གཡོན་ཆོས་གོས་ཀྱི་གྲ་རི་དྭགས་ཀྱི་རྣ་བ་ལྟ་བུ་འཛིན་པ། ནྱ་གྲོ་རྙའི་ཤིང་དྲུང་དུ་བཞུགས་པ། ཐམས་ཅད་ཀྱང་གསེར་མདོག་ཆོས་གོས་རྣམ་གསུམ། གསོལ་ཞིང་མཚན་དཔེས་སྤྲས་པ། འོད་ཟེར་མུ་མེད་འཕྲོ་བ། རྡོ་རྗེ་སྐྱིལ་ཀྲུང་གིས་རིན་པོ་ཆེའི་ཁྲི་དང་པད་ཟླ་ལ་བཞུགས་པའོ། །ལྷོ་རུ་ཁྲོ་བོ་ཆེན་པོ་སྔོན་པོ་མཆན་ཁུང་གཡས་གཡོན་ན་རལ་གྲི་དང་ཞགས་པ་བཅུག་ཅིང་ཐལ་མོ་སྦྱར་བ། རོལ་པའི་ཁྲོ་བོའི་ཆས་ཐམས་ཅད་རྫོགས་པ། བྱང་དུ་ཕྱག་རྡོར་ལྗང་གུ་ཞི་ཚུལ་དར་དང་རིན་པོ་ཆེའི་རྒྱན་ལྡན། གཡས་རྡོ་རྗེ་ཐུགས་སྐར་གཏོད་ཅིང་གཡོན་གདན་ལ་བརྟེན་པ། གཉིས་ཀ་པད་ཉི་ལ་རོལ་སྟབས་ཀྱིས་བཞུགས་པ། རྣམ་གཟིགས་ཀྱི་མདུན་གཡས་སུ་ཐུབ་པ་མེ་རུ་ཤི་ཥ་གསེར་མདོག་གཡས་སྐྱབས་སྦྱིན། གཡོན་ཆོས་གོས་ཀྱི་གྲྭ་རི་དྭགས་རྣ་བ་ལྟ་བུ་ལྟེ་བའི་ཐད་ཀུར་འཛིན་ཅིང་། བྱང་ཆུབ་ཤིང་དྲུང་དུ་བཞུགས་པ། མདུན་གཡོན་ཀླུ་དབང་རྒྱལ་པོ་ཞལ་རས་དཀར། སྐུ་ལུས་སྔོ།ཕྱག་གཉིས་ཐུགས་དར་ངན་སོང་གི་སྐྱེ་གནས་ལས་འདོན་པའི་ཕྱག་རྒྱ་ཞེས།བྲིས་ཆ་རྙིང་པ་ལ་ཆོས་འཁོར་རྒྱ་མཛད།སྦྲུལ་མགོའི་གདེངས་ཀ་བདུན་དང་མེ་ཏོག་ཁ་དོག་སྣ་ཚོགས་པའི་རྒྱབ་ཡོལ་ཅན། གཉིས་ཀ་སྤྲུལ་སྐུ་རབ་བྱུང་གི་ཆ་ལུགས། ཞབས་རྡོར་སྐྱིལ་གྱིས་པད་ཟླ་ལ་བཞུགས་པའོ། །འཇའ་སྤྲིན་བྲག་རི་གཡའ་སྤང་མེ་ཏོག་ཆུ་མཚོར་ངང་པ་འབྲས་བུའི་ནགས་ཚལ་སོགས་ཡུལ་737

སྣང་མཛེས་ཤིང་ཡིད་དུ་འཕྲོག་པ་ཞལ་ཐང་རྣམས་ཀྱི་ས་སྟོང་སོགས་དང་་་་་མཐུན་པར་བཀོད་མཛེས་སུ་བྲི། འདི་ནི་ཤཱཀྱ་རཀྵི་ཏའི་མན་ངག་སྒྲོལ་བའི་མགོན་པོའི་བཀའ་སྲོལ་ལས་བྱོན་པ་སྟེ་རྗེས་གནང་གི་རྒྱུན་ཕྱག་ལེན་ཁྱད་་་་་པར་ཅན་གྱིས་བརྒྱན་པ་བཞུགས་ཤིང་། དཔའ་བོ་བདུན་གྱི་སྐུ་བཞེངས་པ་ལ་དགོས་པ་དང་ཕན་ཡོན་ནན་ཏར་ཆེ་བར་གསུངས་པས་ཐོག་མར་དགེ་་་་་བའི་ཕྱིར་དུ་བཀོད་པའོ། །༡ གཤེགས་རིགས་ཀྱི་གཙོ་བོ་ཐུབ་པ་དམ་ཚིག་གསུམ་བཀོད་ཀྱི་གཙོ་བསྡུས།དབུས་སུ་རྡོ་རྗེ་རིན་པོ་ཆེའི་ཁྲི་དང་པད་ཟླ་ལ་ཐུབ་དབང་རབ་ཏུ་བྱུང་བའི་ཆ་ལུགས་ཅན། སྐུ་མདོག་གསེར་བཙོ་མ་ལྟ་བུ་མཚན་དཔེས་བརྒྱན་པ།ཕྱག་གཉིས་ཐུགས་ཀུར་ཆོས་ཀྱི་འཁོར་ལོའི་ཕྱག་རྒྱ་མཛད་པ། ཞབས་རྡོ་རྗེ་སྐྱིལ་ཀྲུང་། ཆོས་གོས་རྣམ་གསུམ་གསོལ་ཞིང་འོད་ཟེར་མུ་མེད་པ་འཕྲོ་བ། ཁྲིའི་གཡས་ལོགས་སུ་འཕགས་པ་རྡོ་རྗེ་འཛིན་གསེར་མདོག་རལ་པའི་ཅོད་པན་ཅན། ན་བཟའ་སེར་པོ་གྱོན་པ། ཕྱག་གཡས་རྡོ་རྗེ་སེར་པོ། །གཡོན་གདན་ལ་བརྟེན་པ། དེའི་མདུན་ངོས་འོག་གི་ཆར། ཁྱེའུ་མཐའ་ཡས་དམར་པོ་སྤྱན་གསུམ་མཆེ་གཅིགས་ཁྲོ་ཉམས་ནོར་བུའི་ཟུར་ཕུད།སྟག་ཤམ་དང་སྦྲུལ་དཀར་པོའི་ཚངས་སྐུད་ཅན།ཕྱག་གཡས་གྲི་གུག གཡོན་ཞགས་པ། ཁྲིའི་གཡོན་ལོགས་སུ་འཕགས་མ་རྡོ་རྗེ་འཛིན་མ་ལྗང་གུ་བླ་གོས་དམར་པོ་ཅན།ཕྱག་གཉིས་ཐལ་སྦྱར་རྡོ་རྗེ་འཛིན་པ།དབུ་སྐྲ་བྱེད་བཅིངས་སོགས་ལྷ་མོའི་ཉམས། པུས་མོའི་ཕྱོགས་གཅིག་གདན་ལ་བཙུགས་པ། དེའི་མདུན་ངོས་འོག་གི་ཆར་བུ་མོ་མཐའ་ཡས་མོ་སྔོ་སང་ལང་738

ཚོ་ལ་བབ་པ། དབུ་སྤ་ནག་པོ་ཟུར་ཕུད་གཅིག་པ། དར་སྔོན་པོའི་གོས་ཅན་ཕྱག་ན་མེ་ཏོག་གི་ཕྲེང་བརྒྱུད་ཐོགས་པ། རྒྱན་ཐམས་ཅད་ཀྱིས་བརྒྱན་པ།སྒེག་པ་དང་བཅས་པས་འཁོར་གྱི་དཀྱིལ་འཁོར་ལ་ལྟ་བའི་ཚུལ། ཐམས་ཅད་ཀྱང་རིན་པོ་ཆེ་དང་པད་མའི་གདན་ལ་བཞུགས་པ།འཁོར་གསུམ་གྱི་ཞབས་སེམས་སྐྱིལ་ཏེ།འདིར་སེམས་སྐྱིལ་ཞེས་པ་རྣམས་ནི་ཞབས་གཅིག་གི་བྱིན་པ་ལ་གཅིག་ཤོས་བསྣོལ་ཏེ་བཞག་པའོ། །ཐུབ་དབང་འོད་ཟེར་དྲི་མེད་ལྷ་དྲུག་གི་གཙོ་བོ་ཐུབ་པ་ཆོས་འཁོར་མ་སྔ་མས་འཐུས་པར་བྱས་ཤིང་།འཁོར་གྱི་ལྷ་འོག་གི་ཆར་གཡས་ངོས་སུ་འཕགས་པ་སྤྱན་རས་གཟིགས་དཀར་པོ། གཡས་པདྨ། གཡོན་མཆོག་སྦྱིན། གཡོན་ངོས་སུ་ཕྱག་རྡོར་སྔོན་པོ་ཁྲོ་ཉམས་ཅན།གཡས་རྔ་ཡབ། གཡོན་རྡོ་རྗེ། སེམས་དཔའ་གཉིས་ཀ་དར་དང་རིན་པོ་ཆེའི་རྒྱན་ཅན། ཞབས་སེམས་སྐྱིལ་གྱིས་པད་ཟླ་དང་ཁྲི་སྐུམ་པོ་ལ་བཞུགས་པ། སྤྱན་རས་གཟིགས་ཀྱི་མདུན་འོག་ཏུ། ཚོགས་བདག་སྔོན་པོ་གཡས་རྡོ་རྗེ་གཡོན་སྡིགས་མཛུབ། མགོ་རྒུ་ཞིང་སྟོད་དགྱེད་པའི་ཉམས་ཅན། ཕྱག་རྡོར་མདུན་འོག་ཏུ་ཁྱབ་འཇུག་ནག་པོ་ཕྱག་བཞིའི་གཡས་གཉིས་འཁོར་ལོ་དང་དུང་། གཡོན་གཉིས་བེ་ཅོན་དང་རལ་གྲི་བསྣམས་ཤིང་མཁའ་སྡིང་ལ་བཞུགས་པ། གཙོ་བོའི་མདུན་དུ་དྲག་པོ་དཀར་པོ། མགྲིན་པ་སྔོན་པོ། ཕྱག་གཡས་མདུང་རྩེ་གསུམ། གཡོན་རལ་གྲི་བསྣམས་པ། གླང་ཁྱུ་མཆོག་ལ་ཞོན་ཅིང་གདན་སྐུམ་པོ་ཅན། བཀའ་ཉན་གསུམ་ཀ་དར་དང་རིན་པོ་ཆེའི་རྒྱན་སོགས་ལྷའི་ཆས་ཅན་ནོ། སྔ་མ་ལ་ཇོ་ནང་རྗེ་བཙུན་རིན་པོ་ཆེའི་ཡིག་ཆ་739

དང་།
 ཕྱི་མ་ལ་ཀུན་མཁྱེན་བུ་སྟོན་ཞབས་རྗེས་འབྲང་དང་བཅས་པའི་ཡིག་ཆ་རྣམས་ཀྱི་ལུང་དང་། དབང་རྒྱུན་ཚད་ལྡན་སོགས་བཞུགས་སོ། །༢གཤེགས་རིགས་ཀྱི་གཙོ་བོ་བཅོམ་ལྡན་འདས་སྨན་གྱི་བླ་སྐུ་མདོག་སྔོན་པོ་བེེ་ཌཱུརླའི་མདངས་ལྡན་ཆོས་གོས་རྣམ་གསུམ་གསོལ་བ། ཕྱག་གཡས་མཆོག་སྦྱིན་ཨ་རུ་རའི་སྡོང་པོ།གཡོན་མཉམ་གཞག་ལྷུང་བཟེད་བདུད་རྩིས་གང་བ་འཛིན་པ། ཤར་ལྷོར་མཚན་ལེགས་ཡོངས་བསྒྲགས་སེར་པོ་གཡས་སྐྱབས་སྦྱིན།གཡོན་མཉམ་གཞག ལྷོར་སྒྲ་དབྱངས་རྒྱལ་པོ་སེར་པོ་ཕྱག་གཉིས་ཆོས་འཆད་ལྷོ་ནུབ་ཏུ་གསེར་བཟང་དྲི་མེད་དམར་སེར་གཡས་མཆོག་སྦྱིན།གཡོན་མཉམ་གཞག ནུབ་ཏུ་མྱ་ངན་མེད་དཔལ་དཀར་པོ་ཕྱག་གཉིས་ཆོས་འཆད། ནུབ་བྱང་དུ་ཆོས་བསྒྲགས་རྒྱ་མཚོ་དམར་པོ་ཕྱག་གཉིས་མཉམ་བཞག བྱང་དུ་ཆོས་བློན་མངོན་མཁྱེན་དམར་སེར་གཡས་མཆོག་སྦྱིན།གཡོན་མཉམ་གཞག བྱང་ཤར་དུ་ཤཱཀྱ་ཐུབ་པ་གསེར་མདོག་ས་གནོན་མཉམ་གཞག །གཤེགས་པ་བརྒྱད་ཀ་ཆགས་བྲལ་རབ་བྱུང་ཆས་མཚན་དཔེས་བརྒྱན་ཅིང་། སེང་ཁྲི་པད་ཟླ་ལ་རྡོ་རྗེའི་སྐྱིལ་ཀྲུང་གིས་བཞུགས་པ།མདོ་ཆོག་ཏུ་དཀྱིལ་འཁོར་དབུས་སུ་མདོ་སྡེའི་གླེགས་བམ་བཞུགས་པར་་་་་་་གསུངས་པའི་མཚོན་བྱེད། ཤར་ཕྱོགས་སུ་གཤེགས་རིགས་ཀྱི་ཡུམ་ཤེས་རབ་པར་ཕྱིན་གསེར་མདོག་ཞལ་གཅིག་ཞི་འཛུམ། ཕྱག་བཞིའི་དང་པོ་གཉིས་ཆོས་འཆད་དང་མཉམ་གཞག འོག་མ་གཉིས་པུསྟི་དང་ཕྲེང་བ་བསྣམས་པ།དབུ་སྐྲ་ཐོར་ཚུགས་དར་དང་རིན་པོ་ཆེའི་རྒྱན་སོགས་ལྷ་མོའི་མཚན་ཉིད་་་་་740

རྫོགས་ཤིང་། སེང་ཁྲི་པད་ཟླ་ལ་རྡོ་རྗེའི་སྐྱིལ་ཀྲུང་གིས་བཞུགས་པ། གཙོ་བོའི་གཡས་སུ་བྱང་སེམས་ཟླ་ལྟར་སྣང་བྱེད་དཀར་པོ་གཡས་པདྨའི་སྟེང་དུ་ཟླ་་་་་བས་མཚན་པའི་པུསྟེ་བསྣམས་པ། གཡོན་དུ་ཉི་ལྟར་སྣང་བྱེད་སེར་པོ་ཕྱག་གཡས་ཨུཏྤལ་སྟེང་ཉི་མས་མཚན་པའི་པུསྟི་བསྣམས་པ། གཉིས་ཀུའི་ཕྱག་གཡོན་དཀུར་བརྟེན་ཅིང་པད་ཟླ་ལ་བཞེངས་པ། གཙོ་འཁོར་རྣམས་ཀྱི་མདུན་ཕྱོགས་སུ་འཇམ་དཔལ་སེར་པོ་ཕྱག་གཉིས་ཆོས་འཆད་ཀྱིས་ཨུཏྤལ་་་་བསྣམས་པའི་གཡས་གཡོན་རལ་པོད་ཀྱིས་མཚན་པ། དེའི་གཡས་སུ་སྐྱབས་གྲོལ་དཀར་པོ་ཕྱག་གཉིས་རྡོ་རྗེ་ཁུ་ཚུར་དཀུར་བརྟེན་པ། གཡོན་དུ་ཕྱག་རྡོར་ལྗང་གུ་ཕྱག་གཡས་རྡོ་རྗེ་གཡོན་ཕྲེང་བ་བསྣམས་པ།བྱང་སེམས་རྣམས་འཁོར་ལོས་སྒྱུར་བའི་ཆ་བྱད་དང་། སྐུ་ཅུང་ཟད་ཆུང་ཉམས། པད་ཟླ་ལ་སེམས་སྐྱིལ་གྱིས་བཞུགས་པའོ། འདི་ལ་འཁོན་སྟོན་དཔལ་འབྱོར་ལྷུན་གྲུབ་ཀྱི་དཀྱིལ་ཆོག་སྟེང་ནས་དབང་རྒྱུན་ཚད་ལྡན་བཞུགས་ཀྱང་ལྷ་བཀོད་མདོ་ཆོག་ལྟར་བྱས་པའོ། །༣ གཤེགས་རིགས་ཀྱི་བདག་པོ་ཨ་ར་པ་ཙ་ན་ལྷ་ལྔའི་་གཙོ་བོ་ཆོས་འཆད་ཀྱི་ཕྱག་རྒྱས་ཨུཏྤལ་འཛིན་པའི་མེ་ཏོག་སྙན་ཐད་ཁ་བྱེ་་་་བའི་ཟེ་འབྲུར་གཡས་སུ་རལ་གྲི། གཡོན་དུ་པུསྟེ་ནས་མཚན་པ། དབུ་སྐྲ་ཟུར་ཕུད་ལྔ་པ། ཤར་དུ་གཞོན་ནུ་དྲྭ་བ་ཅན་གྱི་འོད་དང་། ནུབ་ཏུ་ཟླ་འོད་གཞོན་ནུ་གཉིས་གཡས་རལ་གྲི་ཕྱར་སྟབས། གཡོན་པུསྟེ་ཐུགས་ཀུར་འཛིན་པ།ལྷོར་སྐྲ་ཅན་མ་དང་། བྱང་དུ་ཉེ་བའི་སྐྲ་ཅན་མ་གཉིས་གཡས་མཆོག་སྦྱིན། གཡོན་པའི་མཐེབ་སྲིན་གྱིས་ཨུཏྤལ་ཡུ་བ་ཐུགས་ཀུར་བཟུང་བའི་མེ་ཏོག་སྙན་ཐད་741

ཁ་བྱེ་བར་པུསྟེས་མཚན་པ། ལྷ་མོའི་ཉམས། གཙོ་འཁོར་ལྔ་ཀ་སྐུ་མདོག་དཀར་པོ། དར་དང་རིན་པོ་ཆེའི་རྒྱན་ལྡན། རྡོར་སྐྱིལ་གྱིས་པད་ཟླ་ལ་བཞུགས་པ། འཁོར་བཞི་ཆུང་། སྟེང་གི་དབུས་སུ་འཇམ་དཔལ་ངག་གི་དབང་རྒྱུག་འོད་དཔག་མེད་དམར་པོ་མཉམ་གཞག་གི་ཕྱག་རྒྱ། དར་དང་རིན་པོ་ཆེས་བརྒྱན་ཅིང་པད་ཟླ་ལ་སྐྱིལ་ཀྲུང་། སྟེང་གཡས་སུ་ཨ་ར་པ་ཙ་ན་དམར་སེར། ཕྱག་གཡས་རལ་གྲི་སྔོ་སངས་དཔུང་པའི་ཐད་དར་འཕྱར་བ།གཡོན་ཨུཏྤལ་སྔོན་པོའི་རྩ་བ་ཐུགས་ཀུར་བཟུང་ཞིང་སྙན་གྱི་ཐད་ཀུར་ཁ་བྱེ་བའི་སྟེང་ན་གླེགས་བམ་གྱིས་མཚན་པ་བསྣམས་པ། རལ་པའི་ཟུར་ཕུད་ལྔ་ལྡན། དར་དང་རིན་པོ་ཆེའི་རྒྱན་ལྡན། ཟླ་བའི་འོད་ཀྱི་རྒྱབ་ཡོལ་ཅན། པད་ཟླ་ལ་སྐྱིལ་ཀྲུང་།སྟེང་གཡོན་དུ་པད་ཟླ་ལ་སེང་གེ་སྔོན་པོ་མགོ་གཡས་བསྟན།རལ་པ་དམར་སེར་ཐུར་དུ་གྲོལ་ཞིང་གདོང་གྱེན་དུ་ཕྱོགས་པ་ཉལ་སྟབས་སུ་གནས་པའི་སྟེང་དུ་པད་ཉི་ལ་འཇམ་དཔལ་སྨྲ་བའི་སེང་གེ་དམར་སེར།ཕྱག་གཉིས་ཆོས་འཆད་ཀྱི་མཐེབ་མཛུབ་བར་ནས་བྱུང་བའི་ཨུཏྤལའི་སྡོང་བུ་སྙན་གཡས་གཡོན་ཐད་ཀུར་ཁ་བྱེ་བའི་སྟེང་དུ་གཡས་རལ་གྲི་དང་གཡོན་པུསྟིས་སྤྲས་པ། ཟུར་ཕུད་ལྔ་ལྡན་ལོངས་སྐུའི་ཆས། ཞབས་གཉིས་རྒྱལ་པོ་རོལ་སྟབས། འོག་མདུན་དབུས་སུ་འོ་མའི་རྒྱ་མཚོ་ཆུ་བྱ་དང་མེ་ཏོག་གིས་ཁེབས་ཤིང་།མཚོ་མཐར་མེ་ཏོག་དང་འབྲས་བུའི་ནགས་ཚལ་འཁྲིགས་པ་ལ་གླང་ཆེན་ཐལ་དར་ཁྱུ་ཚོགས་རྒྱུ་བ། མཚོ་དབུས་པད་སྡོང་གསེར་གྱི་ཡལ་འདབ་པདྨ་དཀར་པོ་ཟེའུ་འབྲུ་དམར་སེར་ཅན་གྱི་སྟེང་དུ་ཟླ་གདན་ལ་་་་་་་་742

འཇམ་དཔལ་སྐུ་མདོག་དཀར་པོ་རལ་པའི་ཟུད་ཕུད་ལྔ་ལྡན། ཕྱག་གཡས་མཆོག་སྦྱིན། གཡོན་པའི་མཐེབ་སྲིན་གྱིས་ཡུ་བ་ཐུགས་གར་བཟུང་བའི་ཨུཏྤལ་སྙན་ཐད་བྱེ་བའི་སྟེང་ན་ཤེར་ཕྱིན་གྱི་གླེགས་བམ་བཞུགས་པ། དར་དཀར་པོའི་སྟོད་གཡོགས། དར་སྣ་ཚོགས་པའི་སྨད་དཀྲིས། རྡོ་རྗེ་སྐྱིལ་ཀྲུང་གིས་བཞུགས་པའོ། །འོག་གཡས་ཤེར་ཕྱིན་དཀར་མོ་དབུ་སྤ་ནག་པོ་གཡོན་ངོས་སུ་འཁྱིལ་པ། ཕྱག་གཉིས་ཆོས་འཆད་མཛད་པའི་ཕྱག་མཐིལ་གཡས་ལས་པད་དཀར་དང་གཡོན་ལས་དམར་པོའི་རྩ་བ་སྐྱེས་ཤིང་སྙན་ཐད་ཁ་བྱེ་བའི་སྟེང་ན་གླེགས་བམ་རེ་རེ་བཞུགས་པ། སྐེད་སྐབས་ཕྲ་ཞིང་ནུ་འབུར་རྒྱས་པ་སོགས་ལྷ་མོའི་མཚན་ཉིད་ཅན། དར་དང་རིན་ཆེན་རྒྱན། ཞབས་རྡོར་སྐྱིལ། གདན་པད་ཟླ། གཡོན་དུ་དུག་སེལ་མ་དཀར་མོ་ཞལ་གཅིག་སྤྱན་གསུམ་རལ་པའི་ཅོད་པན་ཅན། གོས་དཀར་པོའི་སྟོད་གཡོགས་སྨད་གཡོགས། རིན་པོ་ཆེ་དཀར་སྡོ་དང་སྦྲུལ་གྱིས་བརྒྱན་པ། ཕྱག་བཞིའི་དང་པོ་གཉིས་པི་ཝཾ་ཐེང་བ། གཡས་འོག་མ་སྐྱབས་སྦྱིན། གཡོན་འོག་མ་སྦྲུལ་དཀར་པོ་བསྣམས་པ། ཞབས་སེམས་སྐྱིལ་གྱིས་པད་ཟླ་ལ་བཞུགས་པ་སྟེ་གཉིས་ཀ་གཤེགས་རིགས་ཀྱི་ཡུམ་ཞར་བྱུང་གི་ཚུལ་ལོ། །ཨ་ར་པ་ཙ་ན་ལྷ་ལྔ་དང་འཇམ་དཀར་བཅས་དཔའ་བོ་གཅིག་གྲུབ་ཀྱི་རྒྱུད་ལ་བརྟེན་ཅིང་རྒྱུད་འདི་སྤྱིར་རྒྱུད་སྡེ་འོག་མ་གསུམ་ནའི་ཆ་མཐུན་གྱི་རྒྱུད་དུ་བཞེད་ལ། གཙོ་ཆེ་བའི་དབང་གིས་ལྷ་ལྔ་སྤྱོད་རྒྱུད་གཤེགས་རིགས་སུ་བཞེད་པའང་མཆིས་མོད། ་འདིར་རིགས་མཐུན་བསྡེབས་སླ་བའི་དབང་གིས་བཞག་ཅིང་ལྷ་ལྔར་ས་་་་་་་743

ལུགས་ཀྱི་དཀྱིལ་ཆོག་དང་དབང་རྒྱུན་ཚད་ལྡན་ཡོད། དམ་པའི་སྨྲ་སེ་ང་སོགས་བྱ་རྒྱུད་ཁོ་ནར་མ་ངེས་ཀྱང་གྲགས་ཤིང་བྱིན་རླབས་ཆེ་བས་ཕྱོགས་སུ་འབྲི་བ་ལ་དོན་མཆིས་སོ། །༤གཤེགས་རིགས་ཀྱི་ཡུམ་སྲུང་བ་ལྷ་ལྔ་དབུས་སུ་སོ་སོ་འབྲང་མ།ཞལ་བཞི། སྤྱན་གསུམ་གསུམ། རྩ་ཞལ་དང་སྐུ་མདོག་དཀར་སེར། གཡས་ཞལ་ནག རྒྱབ་སེར། གཡོན་དམར། ཕྱག་བརྒྱད་གཡས་བཞིས་འཁོར་ལོ། རྡོ་རྗེ།མདའ། རལ་གྲི། གཡོན་བཞིས་རྡོ་རྗེའི་ཞགས་པ། རྩེ་གསུམ།གཞུ། དགྲ་སྟུ་འཛིན་པ། གཙུག་ཏོར་ལ་མཆོད་རྟེན་དང་དར་དང་རིན་པོ་ཆེས་བརྒྱན་པ། ཉི་མའི་རྒྱབ་ཡོལ། པད་ཟླ་ལ་ཞབས་རྡོར་སྐྱིལ། བྱང་ཆུབ་ཀྱི་ཤིང་ལ་སྐུ་རྒྱབ་བརྟེན་པ། མདུན་དུ་སྟོང་ཆེན་རབ་འབྱམས་ཞལ་བཞི་སྤྱན་གསུམ་གསུམ་དང་བཅས་ཤིང་ཆེར་ཁྲོས་པ། རྩ་ཞལ་དང་སྐུ་མདོག་སྔོན་མོ།གཡས་དཀར། རྒྱབ་སེར། གཡོན་དམར། ཕྱག་གཡས་བཞིས་རྡོ་རྗེ་དང་བཅས་པའི་མཆོག་སྦྱིན། ལྕགས་ཀྱུ། མདའ། རལ་གྲི། གཡོན་བཞིས་ཞགས་པ་དང་བཅས་པའི་སྡིགས་མཛུབ། དགྲ་སྟ། གཞུ། པདྨའི་སྟེང་ན་རིན་པོ་ཆེ་ཟུར་དྲུག་པ་འཛིན་པ།དབུ་སྐྲ་སེར་པོ་གྱེན་བརྫེས། ཐོད་སྐམ་ལྔའི་དབུ་རྒྱན་དང་།རློན་པ་ལྔ་བཅུའི་དོ་ཤལ། སྟག་ཤམ་རུས་པ་སྦྲུལ་དང་རིན་པོ་ཆེས་བརྒྱན་པ།ཞབས་གཡས་བརྐྱང་རོལ་བའི་སྟབས་ཀྱིས་པད་ཉི་ལ་བཞུགས་པ། མེ་འབར་བའི་དབུས་ན་འགྱིང་བའི་ཉམས། ཏ་ལའི་སྡོང་པོ་རབ་ཏུ་རྒྱས་པ་ལ་རྒྱབ་བརྟེན་པ། གཡས་སུ་རྨ་བྱ་ཆེན་མོ་ཞལ་གསུམ་སྤྱན་གསུམ། རྩ་ཞལ་དང་སྐུ་མདོག་སེར་པོ། གཡས་ནག་གཡོན་དམར། ཕྱག་བརྒྱད་གཡས་བཞིའི་མཆོག་744

སྦྱིན། རིན་པོ་ཆེ་འབབ་པའི་བུམ་པ། འཁོར་ལོ། རལ་གྲི། གཡོན་བཞི་ན་དགེ་སློང་དང་བཅས་པའི་ལྷུང་བཟེད། རྨ་བྱའི་མཇུག་སྒྲོ། སྣ་ཚོགས་རྡོ་རྗེས་་ཁ་བརྒྱན་པའི་བུམ་པ། རིན་པོ་ཆེའི་རྒྱལ་མཚན་འཛིན་པ། དར་དང་རིན་པོ་ཆེ་རྒྱན་ལྡན་ཉི་མའི་རྒྱབ་ཡོལ་མངའ་བ། པད་ཟླ་ལ་སེམས་སྐྱིལ། མྱ་ངན་མེད་པའི་ཤིང་ལ་སྐུ་རྒྱབ་བརྟེན་པ།
 རྒྱབ་ཀྱི་མཚོན་བྱེད་སྟེང་གི་ཆར་གསང་སྔགས་རྗེས་འཛིན་ཞལ་གསུམ་སྤྱན་གསུམ། རྩ་ཞལ་དང་སྐུ་མདོག་དམར།གཡས་ནག་གཡོན་དཀར། ཕྱག་བཅུ་གཉིས་ཀྱིས་དང་པོ་གཉིས་ཆོས་འཁོར་རྒྱ། དེ་འོག་གཉིས་མཉམ་གཞག ལྷག་མ་གཡས་བཞིས་མཆོག་སྦྱིན། སྐྱབས་སྦྱིན། རྡོ་རྗེ། མདའ། གཡོན་བཞིས་སྡིགས་མཛུབ་དང་བཅས་པའི་ཞགས་པ།པདྨས་བརྒྱན་པའི་བུམ་པ། རིན་པོ་ཆེའི་སྙེ་མ། གཞུ་འཛིན་པ། དར་དང་རིན་ཆེན་རྒྱན་ལྡན་ཉི་མའི་རྒྱབ་ཡོལ་ཅན། པད་ཟླ་ལ་སྐྱིལ་ཀྲུང་། ཤྲཱི་ཪྵའི་ཤིང་ལ་སྐུ་རྒྱབ་བརྟེན་པ། གཡོན་དུ་བསིལ་བའི་ཚལ་ཞལ་གསུམ་རྩ་ཞལ་དང་སྐུ་མདོག་ལྗང་གུ། གཡས་དཀར་གཡོན་དམར།ཕྱག་དྲུག གཡས་གསུམ་སྐྱབས་སྦྱིན། རྡོ་རྗེ། མདའ། གཡོན་གསུམ་ཞགས་པ་དང་བཅས་པའི་སྡིགས་མཛུབ། རིན་པོ་ཆེའི་རྒྱལ་མཚན། གཞུ་འཛིན་པ།དར་དང་རིན་པོ་ཆེའི་རྒྱན་དང་ཉི་མའི་རྒྱབ་ཡོལ་ཅན། པད་ཟླ་ལ་ཞབས་སེམས་སྐྱིལ། ཙས་ཀུའི་ཤིང་དྲུང་ན་བཞུགས་པའོ།།མཚམས་བཞིར་བདུད་རྩིས་གང་བའི་བུམ་པ་ཁ་རྒྱན་དང་བཅས་པ། སྟེང་གཡས་གཤེགས་རིགས་ཀྱི་ཡུམ་འོད་ཟེར་ཅན་མ་ཞལ་གསུམ་ཕྱག་དྲུག་རྩ་ཞལ་དང་སྐུ་མདོག་སེར་མོ། གཡས་དཀར། གཡོན་ཕག་74་5

ཞལ་ནག་པོ།ཞལ་རེ་རེ་ལ་སྤྱན་གསུམ་གསུམ།ཕྱག་གཡས་གསུམ་མདའ།རྡོ་རྗེ། ཁབ། གཡོན་གསུམ། གཞུ། སྐུད་པ། མྱ་ངན་མེད་པའི་ཤིང་།མེ་ཏོག་དང་བཅས་པའི་ཡལ་ག་བསྣམས་པ།སྟོད་གཡོགས་སྨད་གཡོགས་སྔོན་པོ།རིན་པོ་ཆེའི་ཅོད་པན་དང་དབུ་སྐྲ་ཐོར་ཚུགས་མཆོད་རྟེན་གྱིས་བརྒྱན་པ།ཕག་སེར་པོ་དང་སྣ་ཚོགས་པད་ཉི་ལ་བཞུགས་པ། མཆོད་རྟེན་གྱི་བུམ་པའི་ནང་དུ་བཞུགས་པར་བཤད་ཀྱང་མི་ཤོང་དོག་པས་མ་བྲིས་ཀྱང་ཆོག མཚོན་བྱེད་ཙམ་སྐུ་རྒྱབ་ལ་མཆོད་རྟེན་བྲིས་ཀྱང་རུང་། སྟེང་གཡོན་གཤེགས་རིགས་ཀྱི་ལྷ་མོ་འཕགས་མ་སྐུལ་བྱེད་མ་དཀར་མོ་ཞི་ཉམས་ཅན། རལ་པའི་ཐོར་ཚུགས་ལ་རྡོར་སེམས་ཀྱིས་མཚན་པ། ཕྱག་བཞིའི་གཡས་དང་པོས་མཆོག་སྦྱིན། གཡོན་དང་པོས་པུསྟིས་མཚན་པའི་པདྨ། འོག་མ་གཉིས་ཀྱིས་ལྷུང་བཟེད་བསྣམས་པ། དར་དང་རིན་པོ་ཆེའི་རྒྱན་ལྡན། པད་ཟླ་ལ་སེམས་སྐྱིལ་གྱིས་བཞུགས་པ། འོག་ཏུ་བཀའ་ཉན་གྱི་གཙོ་བོ་རྒྱལ་ཆེན་སྡེ་བཞི་གཡས་ཕྱོགས་ཡུལ་འཁོར་སྲུང་ལྗང་གུ་པི་ཝང་སྦྲེང་བ་དང་། འཕགས་སྐྱེས་པོ་སྔོན་པོ་གཡས་རལ་གྲི། གཡོན་གདན་ལ་བརྟེན་པ་གཉིས། གཡོན་ཕྱོགས་སུ་མིག་མི་བཟང་དམར་པོ་གཡས་སྦྲུལ་ཞགས་གཡོན་མཆོད་རྟེན་བསྣམས་པ་དང་་་་རྣམ་ཐོས་སྲས་སེར་པོ་གཡས་རིན་པོ་ཆེས་མཚན་པའི་དབྱུག་ཏོ་གཡོན་ནེའུ་ལེ་བསྣམས་པ། བཞི་ཀུའང་ལྷའི་ཆས་ཅན་རྒྱ་གར་ལུགས། རིན་པོ་ཆེའི་ཁྲི་ལ་འགྱིང་སྟབས་ཀྱིས་བཞུགས་པ། གཙོ་མོ་ལྔ་པོ་སྐུ་ཆེ་ཞིང་གཞན་རྣམས་ཆུང་བར་བྲི། སྲུང་བ་ལྔ་པོ་གཟུངས་ཆེན་གྲྭ་ལྔ་ལས་གསུངས་ཤིང་རྒྱུད་ཐ་དད་པ་746

ཡིན་པས་སོ་སོར་ཡང་རུང་ལ་དཀྱིལ་འཁོར་གཅིག་ཏུ་བྱེད་པའི་ཁུངས་ནི་་་་་སོར་འབྲང་གི་དབུས་དང་། སྟོང་ཆེན་གྱི་མཇུག་གི་ཆར་གསལ་བ་བཞིན་ཞ་ལུ་དང་ཇོ་ནང་ལུགས་སོ་སོར་དཀྱིལ་ཆོག་དང་དབང་བསྐུར་བའི་རྒྱུན་་་་་་་་་སོགས་ཡོད་དོ། །༥ གཤེགས་རིགས་ཀྱི་གཙུག་ཏོར་དྲི་མེད་གཙོ་བོ་བཅོམ༼་ལྡན་འདས་ཐུབ་པའི་དབང་པོ་སྐུ་མདོག་གསེར་བཙོ་མ་ལྟ་བུ། ཆགས་བྲལ་རབ་ཏུ་བྱུང་བའི་ཆས་མཚན་དཔེ་འབར་བ།ཞལ་བཞི་པ།ཕྱག་བརྒྱད་ཀྱིས་ཆོས་འཆད་ཀྱི་ཕྱག་རྒྱ་མཛད་པ།ཞབས་བཞི་སེམས་དཔའི་སྐྱིལ་ཀྲུང་། དེའི་སྨིན་མཚམས་མཛོད་སྤུ་ནས་འཕྲོས་པའི་ཚུལ་གྱི་གསེར་གྱི་བ་ཐག་གིས་སྦྲེལ་ཞིང་སྟེང་ཕྱོགས་སུ་རིམ་པར་ཇེ་རྒྱས་སུ་གྱུར་པའི་འཇའ་སྣམ་འོད་ཟེར་དྲྭ་་་་བའི་དབུས་སུ་བཅོམ་ལྡན་འདས་མ་གཙུག་ཏོར་རྣམ་པར་གཟིགས་མ་་་་་་་་་་དཀར་མོ་ཞལ་གཅིག་ཕྱག་བཞི་གཡས་དང་པོས་རིན་པོ་ཆེ། གཡོན་དང་པོ་ཞགས་པ། འོག་མ་གཉིས་མདའ་གཞུ་བཀང་བ། ཞི་འཛུམ་དར་དང་རིན་པོ་ཆེའི་རྒྱན་ལྡན།ཞབས་སེམས་སྐྱིལ། ཐུབ་པའི་མདུན་ཟུར་གཡས་ནས་གཡས་བསྐོར་གྱི་གྲྭ་བཞིར་ལྕགས་ཀྱུ་མ་དཀར་མོ་གཡས་ལྕགས་ཀྱུ། གཡོན་ཕྲེང་བ།ཞགས་པ་མ་སེར་མོ་གཡས་ཞགས་པ། གཡོན་རིན་པོ་ཆེའི་རྔ་ཡབ། ལྕགས་སྒྲོག་མ་དམར་མོ་གཡས་ལྕགས་སྒྲོག གཡོན་རིལ་བ། འབེབས་བྱེད་མ་ལྗང་ཁུ་གཡས་དྲིལ་བུ། གཡོན་ཕྲེང་བ། སྒོ་མ་བཞི་ཀ་ཞི་མ་ཁྲོའི་ཉམས་ཅན་སྦྲུལ་དང་རིན་པོ་ཆེས་བརྒྱན་ཅིང་ཞབས་གཡས་བརྐྱང་གཡོན་བསྐུམ། གཙོ་འཁོར་དྲུག་ནའི་གདན་སྣ་ཚོགས་པདྨ་དང་ཟླ་བའོ། །སྟེང་གི་གྲུ་གཡས་སུ་747

གཤེགས་རིགས་ཀྱི་ཁྲོ་བོ་འཇིག་རྟེན་གསུམ་རྒྱལ་རྩ་ཞལ་ཁྲོ་ཞིང་སྒེག་པ།གཡས་དྲག་ཤུལ། གཡོན་འཇིགས་རུང་། རྒྱབ་དཔའ་བའི་ཉམས་ཅན་སྤྱན་གསུམ་གསུམ་པ་སྟེ་ཞལ་བཞི་དང་སྐུ་མདོག་མཐིང་ནག ཕྱག་བརྒྱད་ཀྱི་དང་པོ་གཉིས་རྒྱུ་མཛད་ཀྱི་ཕྱག་རྒྱས་རྡོར་དྲིལ་བསྣམས་པ། ལག་པ་ཁུ་ཚུར་རྒྱབ་སྦྱར་མཐེའུ་ཆུང་སྦྲེལ་མཛུབ་མོ་བརྐྱང་པ་ནི་ཧཱུཾ་མཛད་རྒྱའོ། །ལྷག་མ་གཡས་གསུམ་རལ་གྲི། ལྕགས་ཀྱུ། མདའ། གཡོན་གསུམ་གཞུ། ཞགས་པ། རྡོ་རྗེ་བསྣམས་པ། དར་གྱི་སྟོད་གཡོགས་དང་ཤམ་ཐབས། རིན་པོ་ཆེའི་རྒྱན་ལྡན།ཞབས་གཡོན་བརྐྱང་དབང་ཕྱུག་ནག་པོའི་མགོ་བོ་དང་གཡས་བསྐུམ་གོ་་་་་་་རཱིའི་ནུ་མ་ཟུང་མནན་པ། སྟེང་གི་གྲུ་གཡོན་དུ་གཤེགས་རིགས་ཀྱི་ཁྲོ་མོ་རྒྱལ་མཚན་རྩེ་མོའི་དཔུང་རྒྱན་དྲག་མོའི་ཚུལ་ཅན། ཞལ་བཞི་དང་སྐུ་མདོག་མཐིང་ནག ཕྱག་བརྒྱད་གཡས་བཞིས་རལ་གྲི། གཏུན་ཤིང་། འཁོར་ལོ།མདའ། གཡོན་བཞིས་རྩེ་གསུམ། ཞགས་པ། གཞུ། སྡིགས་མཛུབ་མཛད་པ།དར་དང་རིན་པོ་ཆེའི་རྒྱན་ལྡན། ཞབས་བཞི་བཞེངས་ཚུལ་བདུད་བཞི་མནན་པ། དེ་གཉིས་ཀ་གདན་པད་ཉི་དང་འབར་ཕྲེང་གི་དབུས་ན་གནས་པའོ། །གཙོ་བོ་གཉིས་ཆེ་ཞིང་སྒོ་བཞི་ཆུང་། ཁྲོ་བོ་ཁྲོ་མོ་འབྲིང་ཚད་དུ་བྲི།གཙུག་ཏོར་དྲི་མེད་ལ་ཀུར་ལུགས་ཞ་ལུ་ངོར་ལུགས་སོགས་ཀྱི་དཀྱིལ་ཆོག་་་་་སྲོག་ཤིང་འཛུག་ཆོག་འཆི་བ་སླུ་སོགས་ཡིག་ཆ་མང་པོ་དང་དབང་དང་རིག་པ་གཏད་པའི་རྒྱུན་ཕྱག་བཞེས་མ་ཉམས་པ་འབྱུང་། །༦གཤེགས་རིགས་གཙུག་ཏོར་གདུགས་དཀར་གྱི་གཙོ་མོ་བཅོམ་ལྡན་འདས་མ་གདུགས་དཀར་748

མོ་སྐུ་མདོག་དཀར་མོ། རྩ་ཞལ་ཉིས་བརྒྱ་དཀར་མོ་ཞི་བ། གཡས་ཞལ་ཉིས་བརྒྱ་སེར་མོ་སྒེག་པ། རྒྱབ་ཞལ་ཉིས་བརྒྱ་དམར་མོ་བཞད་ཅིང་དགོད་པ།གཡོན་ཞལ་ཉིས་བརྒྱ་ལྗང་གུ་གདངས་ནས་རྔམས་པ། སྟེང་ཞལ་ཉིས་བརྒྱ་སྔོན་མོ་མཆེ་གཙིགས་དྲག་ཤུལ་གྱི་ཉམས། ཞལ་རེ་རེ་ལ་སྤྱན་གསུམ་གསུམ་མངའ་བ་སྟེ་དབུ་སྟོང་དང་ལྡན་པ། ཕྱག་སྟོང་གཡས་དང་པོའི་འཁོར་ལོ་དང་བཅས་པའི་སྐྱབས་སྦྱིན། དེ་འོག་གོ་དགུས་འཁོར་ལོ། དེ་འོག་རིམ་བཞིན་བརྒྱ་རྡོ་རྗེ། བརྒྱ་རིན་པོ་ཆེ། བརྒྱ་པདྨ། བརྒྱ་སྣ་ཚོགས་རྡོ་རྗེ་བསྣམས་པ། གཡོན་དང་པོས་མདའ་དང་བཅས་པའི་གདུགས་དཀར་པོ་རིན་པོ་ཆེའི་ཏོག་གིས་སྤྲས་པ། དེ་འོག་གོ་དགུ་མདའ། དེ་འོག་རིམ་བཞིན་བརྒྱ་གཞུ།བརྒྱ་ལྕགས་ཀྱུ། བརྒྱ་ཞགས་པ། བརྒྱ་རལ་གྲི་འབར་བ་བསྣམས་པ། ཞབས་གཡས་ལྔ་བརྒྱ་བསྐུམ་ཞིང་གཡོན་ལྔ་བརྒྱ་བརྐྱང་བས་འཇིགས་པ་དང་་་་་་་་་་གདོན་ལྔ་བརྒྱ་ལྔ་བརྒྱ་མནན་པའི་ཚུལ། སྐུའི་ཆ་ཐམས་ཅད་ལ་ཟུར་ལྟས་དང་དྲག་ཤུལ་ལ་སོགས་གཟིགས་ཚུལ་སྣ་ཚོགས་པའི་སྤྱན་མང་པོ། དབུ་གཙུག་ཏུ་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པས་མཚན་པ།དར་དང་རིན་པོ་ཆེའི་རྒྱན་སྣ་ཚོགས་དང་ལྡན་ཞིང་འབར་བའི་ཕྲེང་བ་འཁྲུགས་པའི་དབུས་ན་སེང་ཁྲི་པད་ཟླའི་གདན་ལ་བཞེངས་པ། མདུན་དུ་གཙུག་ཏོར་འབར་བ་དམར་སེར་གནོད་སྦྱིན་ཁྲོས་པའི་ཚུལ་སྦོམ་ཐུང་བསུས་པ་འཕྱང་བ ཕྱག་གཡས་རལ་གྲི་མེ་འབར་བ་ཕྱར་ཞིང་གཡོན་སྡིགས་མཛུབ་རྩེ་ལ་ཁྲོ་བོའི་་་་་་་་འཁོར་ལོ་རྩིབས་བརྒྱད་མེ་འབར་བསྐོར་བ།སྤྱན་གསུམ་དབུ་སྐྲ་ཁམས་ནག །749

དམིགས་བསལ་མ་གསུངས་ཀྱང་མཛེས་ཆའི་ཕྱིར་བྲིས་པའི་སྟེང་དུ་སེང་ཁྲི།དེ་སྟེང་པདྨ། དེ་སྟེང་ཁྲི་སྐུམ་པོ་བང་རིམ་སུམ་བརྩེགས་ཀྱི་སྟེང་དུ་ཟླ་བ་ལ་གནས་པའི་བུམ་པ་ཟླུམ་པོ་བྲེ་ཆོས་འཁོར་ཆར་ཁེབས་ཏོག་དང་བཅས་པ།མེ་ཏོག་གི་ཕྲེང་བ་དང་དར་གྱི་ལྡ་ལྡིས་བརྒྱན་པའི་བུམ་པའི་དབུས་སུ་པད་ཟླའི་གདན་ལ། གཙུག་ཏོར་རྣམ་རྒྱལ་དཀར་མོ་ཞལ་གསུམ་རྩ་ཞལ་དཀར།གཡས་སེར། གཡོན་སྔོན་པོ་ཡིད་ཙམ་ཁྲོ་བ།ཞལ་རེ་རེ་ལ་སྤྱན་གསུམ་གསུམ།ཞི་ཚུལ་འཛུམ་མདངས་ཅན། ཕྱག་བརྒྱད་ཅན་གཡས་དང་པོའི་སྣ་ཚོགས་རྡོ་རྗེ་ཐུགས་དཀར་འཛིན་པ། གཉིས་པས་པདྨའི་སྟེང་དུ་སངས་རྒྱས་འོད་དཔག་མེད་སྤྲུལ་སྐུའི་ཆས་ཅན་བསྣམས་པ། གསུམ་པས་མདའ། བཞི་པས་མཆོག་སྦྱིན་མཛད་པ། གཡོན་དང་པོའི་ཞགས་པ་དང་བཅས་པའི་སྡིགས་མཛུབ། གཉིས་པས་གཞུ། གསུམ་པས་སྐྱབས་སྦྱིན་གྱི་ཕྱག་རྒྱ། བཞི་པས་མཉམ་བཞག་བདུད་རྩིའི་བུམ་པ་བསྣམས་པ། དར་དང་རིན་པོ་ཆེའི་རྒྱན་ལྡན་རྡོ་རྗེ་སྐྱིལ་ཀྲུང་གིས་བཞུགས་པའོ། །དེའི་གཡས་སུ་སྤྱན་རས་གཟིགས་དཀར་པོ་ཕྱག་གཡས་རྔ་ཡབ། གཡོན་པད་དཀར། གཡོན་དུ་ཕྱག་རྡོར་སྔོན་པོ་གཡས་རྔ་ཡབ། གཡོན་ཨུཏྤལ་ལ་གནས་པའི་རྡོ་རྗེ་སྔོན་པོ་འཛིན་པ།གཉིས་ཀ་གཞོན་ནུ་ཞི་ཞིང་སྒེག་པ། འཁོར་ལོས་སྒྱུར་བའི་ཆས་ཅན། ཞབས་མཉམ་པའི་སྟབས་ཀྱིས་བཞེངས་པའོ། །ཕྱོགས་བཞིའི་ཤར་དུ་ཁྲོ་བོ་མི་གཡོ་བ་རལ་གྲི། ལྷོར་འདོད་པའི་རྒྱལ་པོ་གཡས་ལྕགས་ཀྱུ། ནུབ་ཏུ་དབྱུག་སྔོན་ཅན་གཡས་དབྱུག་ཏོ། བྱང་དུ་སྟོབས་པོ་ཆེ་གཡས་རྡོ་རྗེ་རྩེ་གསུམ་འཕྱར་བ།751

ཁྲོ་བོ་བཞི་ཀ་སྐུ་མདོག་མཐིང་ནག་རོལ་པའི་ཁྲོ་བོ། སྤྱན་གསུམ་མཆེ་གཅིགས་དབུ་སྤ་ནག་པོ་ཐོར་ཚུགས་བྱས་པ། ཕྱག་གཡོན་པ་རྣམས་སྡིགས་མཛུབ་ཐུགས་ཀུར་གཏད་པ། །སྟག་ཤམ་དང་སྦྲུལ་རྒྱན་ཅན། མེ་འབར་བའི་དབུས་ན་པད་ཉི་ལ་གཡོན་བརྐྱང་གི་བཞེངས་པ། འདི་བཞི་ད་ལྟའི་ཕྱག་རྒྱུན་དུ་སེང་ཁྲིར་ཕྲེང་གྲལ་དུ་འབྲི་བར་མཛད་འདུག དེ་ལྟ་ན་གཡས་སུ་མི་གཡོ་བ། དེ་གཡས་འདོད་རྒྱལ། གཡོན་ངོས་དབྱུག་སྔོན། དེ་གཡོན་སྟོབས་པོ་ཆེ་འབྲི་བ་ལེགས། སྟེང་གི་ནམ་མཁར་གནས་གཙང་མའི་རིས་ཀྱི་ལྷའི་བུ་གཉིས་ཀྱིས་བདུད་རྩིའི་བུམ་པ་ཐོགས་ནས་གཡས་གཡོན་དུ་འཇའ་སྤྲིན་་་་་་་ལས་འཐོན་ཏེ། གཙོ་མོ་ལ་སྐུ་ཁྲུས་གསོལ་པའི་ཚུལ་ཅན་འབྲི། སྟེང་གི་གཡས་སུ་གཤེགས་རིགས་ཀྱི་ཡུམ་རྡོ་རྗེ་གདན་པའི་ཐུགས་དམ་ལྷ་དྲུག་གི་ཡ་གྱལ་་་་སངས་རྒྱས་སྤྱན་མ་དཀར་མོ་ཕྱག་གཡས་འཁོར་ལོ་མིག་འབྲས་ཀྱིས་མཚན་པ་དང་། གཡོན་པད་མ་དཀར་པོ། རྒྱན་དང་ན་བཟའ་དཀར་པོ་ལྷ་མོའི་ཆ་ལུགས་སྤྱི་འགྲེ། སེམས་སྐྱིལ་གྱིས་པད་ཟླ་ལ་བཞུགས་པ། སྟེང་གཡོན་གནས་གཙང་མའི་རིགས་ཀྱི་ལྷ་རིག་པའི་རྒྱལ་མོ་གཟའ་ཡུམ་ཞལ་གསུམ་རྩ་ཞལ་་་་་དང་སྐུ་མདོག་དཀར། གཡས་སྔོ། གཡོན་དམར། ཞལ་རེ་རེ་ལ་སྤྱན་གསུམ་གསུམ། ཕྱག་དྲུག་གི་དང་པོ་གཉིས་ཆོས་འཆད། བར་པ་གཉིས་རྡོ་རྗེ་དང་པདྨ། ཐ་མ་གཉིས་མདའ་གཞུ་འཛིན་པ། ལྷ་རྫས་ཀྱི་རྒྱན་དང་ན་བཟའ་འཆང་བ། པད་ཟླ་ལ་རྡོར་སྐྱིལ་གྱིས་བཞུགས་པའོ། །རྣམ་རྒྱལ་ལྷ་སོ་གསུམ་མའི་དབང་རྒྱུན་རྡོར་ཕྲེང་ཁ་སྐོང་ཀྲི་ཡ་ས་མུ་ཙྪའི་དགེ་ལེགས་སུ་བྱེད་པའི་752

དཀྱིལ་འཁོར་གསུམ་གྱི་གྲལ་དུ་བཞུགས།ལྷ་དགུ་ལ་རྗེས་གནང་མ་གཏོགས་དབང་རྒྱུན་མི་བཞུགས། ༨།བྱ་བ་སྤྱིའི་རྒྱུད་ལས་གསུངས་པ་རིགས་གསུམ་སྤྱིའི་གཙོ་བོ་འཇམ་པའི་དབྱངས་དམར་སེར་རལ་པའི་ཟུར་ཕུད་ལྔ་གཡོན་དུ་འཕྱང་བ།ཕྱག་གཡས་ཤེས་རབ་ཀྱི་རལ་གྲི་ཕྱར་ཞིང་གཡོན་མཐེབ་མཛུབ་ཀྱིས་ཨུཏྤལའི་སྡོང་བུ་ཐུགས་ཀུར་བཟུང་བའི་མེ་ཏོག་སྙན་ཐད་བྱེ་བར་པུསྟི་གས་མཚན་པ་བསྣམས་པ། པད་ཟླ་ལ་རྡོར་སྐྱིལ་གྱིས་བཞུགས་པ། གཡས་སུ་འཇིག་རྟེན་དབང་ཕྱུག་དཀར་པོ་ཕྱག་གཡས་མཆོག་སྦྱིན། གཡོན་པད་དཀར། པད་ཟླ་ལ་ཞབས་གཡས་བརྐྱང་གཡོན་བསྐུམ་གྱིས་བཞུགས་པ།གཡོན་དུ་གསང་བདག་སྔོན་པོ་གཡས་ཐུགས་ཀུར་རྡོ་རྗེ། གཡོན་དྲིལ་བུ་དཀུར་བརྟེན་པ། སེམས་སྐྱིལ་གྱིས་པད་ཉི་ལ་བཞུགས་པ། གསུམ་ཀ་སྐུ་ཚད་ཆེ་ཆུང་མཉམ་ཞིང་ཞི་འཛུམ་དར་དང་རིན་པོ་ཆེའི་རྒྱན་ལྡན། ཤར་ནུབ་ཏུ་རིན་པོ་ཆེའི་ཁྲི་ལྷའི་གོས་ཀྱིས་བཀབ་པའི་སྟེང་དུ་ཤེར་ཕྱིན་གྱི་གླེགས་བམ་རེ་བཞུགས་པ། སྟེང་དབུས་སུ་ནམ་མཁའི་སྙིང་པོ་སྐུ་མདོག་སྔོན་པོ་ན་བཟའ་སྔོན་པོ་ཅན། ཕྱག་གཉིས་ཐུགས་ཀུར་ཆོས་འཆད་ཀྱི་ཕྱག་རྒྱ་མཛད་པའི་གཡོན་པས་པདྨའི་སྡོང་པོ་འཛིན་པ། སྙན་ཐད་ཁ་བྱེ་བའི་སྟེང་ན་རལ་གྲི་སྔོ་སངས་ཅན། ཞབས་འཁྲིས་སུ་དབྱུག་སྔོན་ཅན་ཁྲོ་ཆུང་སྔོན་པོ་དབྱུག་པ་འཆང་བ། སྟེང་གཡས་སུ་ཀུན་ཏུ་བཟང་པོ་དམར་པོ་གཡས་གང་པའི་བུམ་པ་ཐུགས་ཀུར་གཏོད་ཅིང་གཡོན་ཉི་མ་དང་པདྨ་དཀར་པོ་བསྣམས་པ།ཞབས་འཁྲིས་སུ་ཊཱཀྐི་རཱ་ཛ་ཁྲོ་ཆུང་དམར་པོ་ལྕགས་ཀྱུ་ཐོགས་པ། སྟེང་753

གཡོན་སྒྲིབ་པ་རྣམ་སེལ་དཀར་པོ་གཡས་བུམ་པ་བདུད་རྩིས་གང་བ་འཛིན་ཅིང་། གཡོན་པད་དཀར་སྡོང་བུ་སྙན་ཐད་བྱེ་བར་ཟླ་བ་ཉ་གང་བས་མཚན་པ། འཁྲིས་སུ་ཕྱིར་ཟློག་ཆེན་པོ་ཁྲོ་ཆུང་ནག་པོ་རལ་གྲི་འཆང་བ། མདུན་གྱི་པུ་སྟིའི་གཡས་ངོས་སུ་བྱམས་པ་དམར་སེར་ཆོས་འཆད་ཀྱི་ཕྱག་རྒྱ་མཛད་་་་་པའི་གཡོན་པས་ཀླུ་ཤིང་ཡལ་ག་མེ་ཏོག་སྙན་ཐད་བྱེ་བ་འཛིན་ཅིང་ཚངས་་་་སྐུད་ཐོགས་པ། རི་དྭགས་ལྷགས་པས་ནུ་གཡོན་བཀབ་པ། རལ་པའི་ཐོར་ཚུགས་ཀྱི་ངོས་བྱང་ཆུབ་མཆོད་རྟེན་གྱིས་མཚན་ཅིང་འཁྲིས་སུ་གཞན་གྱིས་མི་ཐུབ་པ་ཁྲོ་ཆུང་སེར་པོ་གཡས་རྡོ་རྗེའི་དབྱུག་པ་དང་། གཡོན་ཞགས་པ་དང་བཅས་པའི་སྡིགས་མཛུབ་མཛད་པ། པུཏྟའི་གཡོན་ངོས་སུ་ས་སྙིང་སེར་པོ་སྟོད་གཡོགས་སེར་པོ་ཅན། ཞི་ཚུལ་སྤྱན་རྩ་དམར་བ། མེ་ཏོག་སྔོན་པོའི་ཕྲེང་བའི་ཐོད་ཅན། ཕྱག་གཡས་ཤིང་ཏོག་དང་གཡོན་པད་ཕྲེང་ནོར་བུ་འཛིན་པ། འོད་ཟེར་ལྗང་གུ་འཕྲོ་བ། རིན་པོ་ཆེའི་བྲག་རི་དང་གངས་རིས་བསྐོར་བ། འཁྲིས་སུ་རྡོ་རྗེ་ས་འོག་ཁྲོ་ཆུང་ནག་པོ་རྡོ་རྗེ་ཐོགས་པ། སེམས་དཔའ་དྲུག་ཀ་དར་དང་རིན་པོ་ཆེའི་རྒྱན་ལྡན། པད་ཟླ་ལ་སེམས་སྐྱིལ་གྱིས་བཞུགས་པ། མདུན་གཡས་ཤོང་ཡངས་གར་བདེར་གཤེགས་རིགས་ཀྱི་ཕོ་ཉ་མི་གཡོ་བ་སྔོན་པོ་ཁྲོ་ཚུལ་སྤྱན་གསུམ་གྱི་གཡས་པ་སྟེང་གཡོན་པ་འོགདབུས་མ་ཐད་སྐར་གཟིགས་ཚུལ། ཡ་སོས་མ་མཆུ་མནན་ཅིང་མཆེ་བ་གཙིགས་པ། དབུ་སྤ་སེར་པོ་ཐོར་ཚུགས་ཟུར་ཕུད་ལྔ་ལྡན་དུ་བཅིངས་པ།ཕྱག་གཡས་རལ་གྲི་མེ་འབར་བ་ཕྱར་ཞིང་གཡོན་རྡོ་རྗེའི་ཞགས་པ་སྡིགས་་་་་754

མཛུབ་ལ་ལན་གཉིས་སུ་དཀྲིས་ཤིང་ཐུགས་ཀུར་གཏོད་པ། དར་གྱི་ཤམ་ཐབས། རིན་པོ་ཆེའི་རྒྱན་དང་། སྦྲུལ་དཀར་པོའི་སེ་རལ་ཁར་བྱས་པ།ཞབས་གཡོན་གྱི་པུས་མོ་དང་གཡས་པའི་མཐིལ་སྣ་ཚོགས་པད་ཉི་ལ་གཏད་དེ་མེ་འབར་བའི་དབུས་ན་བཞུགས་པ། མདུན་གཡོན་མི་གཡོ་བ་དཀར་པོ་ཆ་ལུགས་ཐམས་ཅད་སྔོན་པོ་ལྟར་ལ་རྡོ་རྗེའི་ཞགས་པའི་སྣེ་གཉིས་ཕྲག་གོང་དུ་ལྡིང་ཞིང་སྦྲུལ་ལྗང་གུའི་སྐེ་རགས་བྱས་པ། སྦྲུལ་དཀར་དོ་ཤལ་མི་དགོས།རིགས་གསུམ་སྤྱིའི་དབང་རྒྱུན་དཀྱིལ་ཆོག་བསྙེན་རྒྱུན་ཚད་ལྡན་ས་ལུགས་ལ་བཞུགས་ཤིང་།གཤེགས་རིགས་ཀྱི་བྱང་སེམས་དྲུག་པོ་ཤཱཀྱ་རཀྵི་ཏའི་མན་ངག་གང་བའི་རྡོ་རྗེའི་གསུང་ལས་བྱུང་བ་རྗེ་སྒྲོལ་བའི་མགོན་པོའི་བཀའ་་་་་གསང་ལྟར་རོ།།༩ བྱ་རྒྱུད་པད་མའི་རིགས་ཀྱི་གཙོ་བོ་མཚན་བརྒྱ་རྩ་བརྒྱད་པའི་གཟུངས་ལ་བརྟེན་པའི་ཚེ་དཔག་མེད་ལྷ་དགུ་དང་འཆི་མེད་རྔ་སྒྲའི་་་་་དཀྱིལ་འཁོར་ཟུང་དུ་འབྲེལ་བའི་གཙོ་བོ་བཅོམ་ལྡན་འདས་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་དམར་པོ། ཞི་འཛུམ་ཆགས་པའི་ཉམས་ཅན།ཞལ་གཅིག་ཕྱག་གཉིས་མཉམ་བཞག་མཛད་པའི་སྟེང་ན་ཚེ་བུམ་དཔག་་་་་་་བསམ་ཤིང་གི་ཁ་རྒྱན་ཅན་འཛིན་པ། དབུ་སྐྲ་ཐོར་ཚུགས། དར་གྱི་སྟོད་གཡོགས་སྨད་ཤམ། ནོར་བུ་སྤེལ་མའི་དབུ་རྒྱན། སྙན་རྒྱན། མགུལ་རྒྱན། དོ་ཤལ། དཔུང་རྒྱན། ཕྱག་ཞབས་གདུ་བུ། མུ་ཏིག་གི་སེ་མོ་དོ་ལ་སོགས་རྒྱན་ཐམས་ཅད་ཀྱིས་བརྒྱན་པ། འོད་ཟེར་དཔག་མེད་འཕྲོ་བ། ཞབས་རྡོ་རྗེའི་སྐྱིལ་མོ་ཀྲུང་གིས་སྣ་ཚོགས་པདྨ་དང་ཟླ་བའི་གནན་ལ་བཞུགས་པ། གཡས་755

སུ་སྤྱན་རས་གཟིགས་དཀར་པོ་གཡས་པདྨ། གཡོན་རྔ་ཡབ། གཡོན་དུ་མཐུ་ཆེན་ཐོབ་སྔོན་པོ་ཅུང་ཟད་ཁྲོ་བོ་གཡས་རྡོ་རྗེ། གཡོན་རྔ་ཡབ།ཞབས་པད་ཟླ་ལ་བཞེངས་པ། རྒྱན་གཞན་གཙོ་བོ་དང་མཚུངས།མདུན་དུ་གཤིན་རྗེ་གཤེད་ནག་པོ་དབྱུག་ཐོ་བསྣམས་པ། རྒྱབ་ཏུ་རྟ་མགྲིན་དམར་པོ་དབྱུག་པ་དཀར་པོ་འཛིན་པ། གཉིས་ཀ་པད་ཉི་དང་བདུད་ཁ་སུབ་ཏུ་བསྙེལ་བའི་གདན་ལ་གཡོན་བརྐྱང་སྟབས་ཀྱིས་གནས་ཤིང་ཁྲོ་ཆས་སྤྱི་དང་མཚུངས་པ། ཤར་དུ་རྡོ་རྗེ། ལྷོར་རིན་ཆེན། ནུབ་ཏུ་པདྨ།བྱང་དུ་ལས།བྱང་ཤར་ཀུན་གཟིགས། ཤར་ལྷོར་ཡོན་ཏན།ལྷོ་ནུབ་ཏུ་ཡེ་ཤེས། ནུབ་བྱང་དུ་མི་གཡོ་ཚེ་དཔག་མེད་རྣམས་སྐུ་མདོག་རྒྱན་ཆ་བཞུགས་སྟངས་སོགས་གཙོ་བོ་དང་མཚུངས་པ།དེ་དག་གི་བར་རམ་མདུན་ཕྱོགས་གར་བདེར་ལྷོར་ཡབ་འཁོར་ལོས་སྒྱུར་རྒྱལ་བཟང་པོ་མཆོག་དང་། བྱང་དུ་ཡུམ་གཟི་བརྗིད་ཅན་གཉིས་བྱང་ཆུབ་སེམས་དཔའ་སེམས་མའི་ཆ་ལུགས་ཅན་ཡབ་འཁོར་ལོ། ཡུམ་ནོར་བུ་བསྣམས་པ། ནུབ་ཏུ་བཙུན་མོ་བཟང་སྐྱོད་མ་དགེ་སློང་མའི་ཆ་ལུགས་ལྷུང་བཟེད་བསྣམས་པ།ཤར་དུ་སྲས་ཟླ་བའི་འོད་དགེ་སློང་ཆས་ཅན་དབུའི་གཙུག་ཏོར་ཅུང་ཟད་་་་་འབུར་བ། པདྨ་བསྣམས་པ། ཤར་ལྷོར་རིམ་གྲོ་པ་སྙན་པ་དྲི་མེད་རིལ་བ་བསྣམས་པ།ལྷོ་ནུབ་ཏུ་ཤེས་རབ་ཅན་གྱི་མཆོག་བཟང་པོའི་ཏོག་གླེགས་བམ་བསྣམས་པ། ནུབ་བྱང་དུ་རྫུ་འཕྲུལ་ཅན་གྱི་མཆོག་བཀོད་པ་ཆེན་པོ་འཁར་གསིལ་བསྣམས་པ། བྱང་ཤར་དུ་ཉན་ཐོས་འདུས་པ་སྤྱིའི་མཚོན་བྱེད་དགེ་སློང་པུས་བཙུགས་ཐལ་སྦྱར་ཏེ་ཐམས་ཅད་རབ་ཏུ་བྱུང་བའི་ཆ་ལུགས།བྱང་756

སེམས་གཉིས་པདྨ་དང་གཞན་གདིང་བ་ལ་བཞུགས་པ། བརྒྱད་ཀ་གསེར་གྱི་མདོག་ཅན་འོད་ཟེར་འཕྲོ་བའི་ཚུལ་ཅན་ནོ། །ལྷ་དགུ་ལ་དབང་རྒྱུན་དང་ཡིག་ཆ་སྒྲུབ་མཆོད་སོགས་གྲུབ་མཐའ་ཡོངས་ལ་དར་སྲོལ་ཆེ་ཞིང་། འཆི་མེད་རྔ་སྒྲ་ལའང་བུ་ལུགས་དང་ངོར་ལུགས་ཀྱི་དབང་རྒྱུན། སྒྲུབ་མཆོད་དར་རྒྱས་ཇོ་ནང་གི་ཡིག་ཆ་དང་དབང་རྒྱུན་སོགས་བཞུགས་སོ། །༡༠ པདྨའི་རིགས་ཀྱི་འཁོར་ལོས་སྒྱུར་བ་སྤྱན་རས་གཟིགས་བཅུ་གཅིག་ཞལ་དཔལ་མོ་ལུགས་ཀྱི་གཙོ་བོ་ཞལ་བཅུ་གཅིག་གི་རྩ་ཞལ་དང་སྐུ་ལུས་དཀར། གཡས་ལྗང་གཡོན་དམར། དེ་སྟེང་ཞལ་གསུམ་དབུས་ལྗང་གཡས་དམར་གཡོན་དཀར།དེ་སྟེང་ཞལ་གསུམ་དབུས་དམར་གཡས་དཀར་གཡོན་ལྗང་། དེ་སྟེང་ཁྲོ་ཞལ། དེ་སྟེང་འོད་དཔག་མེད་སྤྲུལ་སྐུའི་ཞལ་དམར་པོ། རྩ་ཞལ་བརྒྱད་ཀྱི་དང་པོ་གཉིས་ཐལ་སྦྱར། གཡས་ལྷག་མས་ཕྲེང་བ། མཆོག་སྦྱིན་ལས་བདུད་རྩི་འབབས་པ། འཁོར་ལོ། གཡོན་ལྷག་མས་པད་དཀར། སྤྱི་བླུགས། མདའ་གཞུ་བསྣམས་པ། ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་མཆོག་སྦྱིན་རྣམ་པར་བརྐྱང་བ། རྩ་ཕྱག་དང་བཅས་པའི་ཕྱག་མཐིལ་ཐམས་ཅད་ལ་སྤྱན་རེ་རེས་མཚན་པ།འོད་ཟེར་དྲྭ་བ།དར་དང་རིན་པོ་ཆེའི་རྒྱན་སོགས་སྤྱི་མཚུངས་ལ། རི་དྭགས་ལྤགས་པས་ནུ་གཡོན་བཀབ་པ། པད་ཟླ་ལ་ཞབས་མཉམ་པའི་སྟབས་ཀྱིས་བཞེངས་པ། དབུ་ཐད་དུ་འོད་དཔག་མེད་དམར་པོ་ཕྱག་གཉིས་མཉམ་བཞག ་མདུན་དུ་མི་བསྐྱོད་པ་སྔོན་པོ་ས་གནོན་དང་མཉམ་བཞག གཡས་སུ་རིན་འབྱུང་སེར་པོ་མཆོག་སྦྱིན་མཉམ་757

བཞགརྒྱབ་གཡོན་དུ་རྣམ་སྣང་དཀར་པོ་བྱང་ཆུབ་མཆོག་གི་ཕྱག་རྒྱ།གཡོན་དུ་དོན་གྲུབ་ལྗང་གུ་སྐྱབས་སྦྱིན་མཉམ་བཞག། བདེ་གཤེགས་ལྔ་པོ་གཙུག་ཏོར་དང་ཆོས་གོས་འཛིན་པ་སྤྲུལ་སྐུ་རབ་བྱུང་གི་ཆ་ལུགས། པད་ཟླ་ལ་རྡོར་སྐྱིལ་གྱིས་བཞུགས་པ། རྒྱབ་གཡས་ཁ་སཪྴ་ཎི་དཀར་པོ་ཕྱག་གཡོན་མཆོག་སྦྱིན་པུས་སྟེང་དུ་བརྐྱང་ཞིང་གཡོན་པའི་མཐེབ་སྲིན་གྱིས་ཨུཏྤལ་དཀར་་་་་་་པོའི་ཡུ་བ་ཐུགས་ཀུར་འཛིན་པ།རལ་པའི་ཐོར་ཚུགས་དང་རི་དྭགས་ལྤགས་པ་སོགས་སྐུ་ཆས་སྤྱི་འགྲེ། ཞབས་གཡས་ཅུང་ཟད་བརྐྱང་ཞིང་། གཡོན་བསྐུམ་པས་པད་ཟླ་ལ་བཞུགས་པ། མདུན་གཡས་སྤྱན་རས་གཟིགས་འཇིགས་པ་བརྒྱད་སྐྱོབ་དཀར་པོ་ཞལ་གཅིག་ཕྱག་བརྒྱད་གཡས་བཞིས་སེང་གེ གླང་ཆེན། དུག་སྦྲུལ། གཟའ། གཡོན་བཞིས་མེ། ཆུ། ལྕགས་སྒྲོག མི་རྣམས་འཛིན་པ། ཞབས་གཡོན་བརྐྱང་གར་སྟབས་ཀྱིས་པད་ཟླ་ལ་འགྱིང་ཞིང་དར་དང་རིན་པོ་ཆེའི་རྒྱན་སོགས་སྤྱི་འགྲེ།སྟེང་གཡས་འགྲོ་འདུལ་ཕྱག་བཞི་པ་དཀར་པོ། དང་པོགཉིས་ཐལ་སྦྱར། གཡས་འོག་ཤེལ་ཕྲེང་། གཡོན་འོག་པད་དཀར། རྒྱན་སྤྱན་གཟིགས་སྤྱི་མཚུངས། པད་ཟླ་ལ་སྐྱིལ་ཀྲུང་གིས་བཞུགས་པ། སྟེང་གཡོན་པདྨ་གཙུག་ཏོར་དྲི་མ་མེད་པ་ཞལ་གསུམ་ཕྱག་དྲུགརྩ་ཞལ་དང་སྐུ་མདོག་དཀར་པོ། གཡས་སྔོ། གཡོན་དམར། གཡས་གསུམ་པད་དཀར། རྩེ་གསུམ། སྟ་རེ། གཡོན་གསུམ་ཞགས་པ། སྐྱབས་སྦྱིན། དབྱུག་ཏོ་བསྣམས་པ། རི་དྭགས་ལྤགས་པ་སོགས་རྒྱན་སྤྱི་མཚུངས། ཐོར་ཚུགས་ལ་ཟླ་ཕྱེད་ཅན། པད་ཟླ་ལ་སྐྱིལ་ཀྲུང་ངོ་། །མདུན་གཡོན་པདྨའི་རིགས་ཀྱི་ཁྲོ་བོ་758

དཔལ་ཆེན་རྟ་མགྲིན་ཞལ་གསུམ་ཕྱག་བརྒྱད་རྩ་ཞལ་དང་སྐུ་མདོག་དམར་བ། ཞལ་གཡས་ནག་གཡོན་དཀར། ཞལ་སྟེང་རྟ་མགོ་ལྗང་། ཞལ་རེ་རེ་ལ་སྤྱན་གསུམ་གསུམ།མཆེ་གཅིགས་སོགས་ཁྲོ་བོའི་ཉམས་ཅན།དབུ་སྐྲ་ཁམ་པ་གྱེན་བརྫེས་ཐོད་སྐམ་ལྔའི་ཕྲེང་བས་བཅིངས་པ།ཐོད་པའི་དོ་ཤལ་སྦྲུལ་རྒྱན་སྟག་ཤམ་མངའ་བ།ཕྱག་བརྒྱད་གཡས་བཞིས་ལྕགས་ཀྱུ།མདའ།ཐོད་པ།རྡོ་རྗེ། གཡོན་བཞིས་ཞགས་པ། གཞུ། ཁ་ཊཾ། དྲིལ་བུ་འཛིན་པ། ཞབས་བཞི་གཡས་བསྐུམ་གཡོན་བརྐྱང་སྟབས་ཀྱིས་པད་ཟླ་ལ་བཞེངས་པ། འབར་བའི་ཕྲེང་བ་དང་བཅས་པའོ། །བཅུ་གཅིག་ཞལ་དཔལ་མོ་ལུགས་ལ་གྲུབ་མཐའ་ཡོངས་གྲགས་སུ་རྗེས་གནང་ཙམ་བཞུགས་ལ། ཀརྨ་ཀཾ་ཚང་དང་དགེ་ཕྱོགས་སུ་མན་ངག་ལུགས་ལྟ་བུའི་དབང་གི་རྒྱུན་ཀྱང་སྣང་ཞིང་ཆོ་གའི་ཚུལ་རྒྱས་་་་བསྡུས་སྣ་ཚོགས་དང་སྒྱུང་གནས་ཀྱི་སྒྲུབ་སྲོལ་སོགས་དར་རྒྱས་སུ་བཞུགས་བཞིན་པའོ།།༡༡ པདྨའི་རིགས་ཀྱི་བདག་པོ་དོན་ཡོད་ཞགས་པ་ལྷ་མང་ཨེ་ར་པ་ཏིའི་ལུགས་ཀྱི་དཀྱིལ་འཁོར་ཆེན་པོའི་གཙོ་བསྡུས།དབུས་སུ་སྤྱན་རས་གཟིགས་སྐུ་མདོག་དཀར་པོ་ཞལ་གཅིག་ཕྱག་གཉིས་ཕྱག་གཡས་མཆོག་སྦྱིན།གཡོན་པདྨ་འཆང་བ། རལ་པའི་ཅོད་པན་ཅན། འོད་དཔག་མེད་པས་དབུ་བརྒྱན་པ། རི་དྭགས་ལྷགས་པའི་སྨད་དཀྲིས་དང་། ཁྱུ་བདག་གི་ཆ་ལུགས་འཆང་བ། རིན་པོ་ཆེའི་རྒྱན་ཅན། པད་ཟླ་ལ་ཞབས་སེམས་སྐྱིལ་གྱིས་བཞུགས་ཤིང་འོད་ཀྱི་དཀྱིལ་འཁོར་འཕྲོ་བ།དེའི་གཡས་མདུན་དུ་དོན་ཡོད་ཞགས་པ་དམར་པོ་ཞལ་གཅིག་ཕྱག་བཞི།གཡས་གཉིས་ཞགས་པ་དང་རྡོ་རྗེ།759

གཡོན་གཉིས་ལྕགས་ཀྱུ་དང་བགྲང་ཕྲེང་། རྒྱབ་གཡས་རྟ་མགྲིན་དམར་པོ་ཞལ་གཅིག་ཕྱག་བཞི། གཡས་གཉིས་དབྱུག་པ་དང་སྡིགས་མཛུབ། གཡོན་གཉིས་འཁོར་ལོ་དང་པདྨ་འཆང་བ། དབུ་གཙུག་རྟ་མགོས་མཚན་ཅིང་ཞབས་བཞེངས་སྟབས།རྒྱབ་གཡོན་རལ་གཅིག་མ་ནག་མོ།ཞལ་ཁྲོ་ཞིང་མཆེ་བ་གཙིགས་པ།ཕྱག་བརྒྱད་ཀྱི་གཡས་བཞིས་རལ་གྲི།ཞགས་པ།པདྨ།མདའ།གཡོན་བཞིས་འཁོར་ལོ། དབྱུག་པ། རྩེ་གསུམ། གཞུ་བསྣམས་པ། སྟག་ཤམ་དང་བཅས་པ། མདུན་གཡོན་ཁྲོ་གཉེར་ཅན་མ་དཀར་མོ་ཞལ་གཅིག་ཕྱག་བཞིའི་གཡས་གཉིས་དབྱུག་པ་དང་པདྨ། གཡོན་གཉིས་ཕྲེང་བ་དང་སྤྱི་བླུགས་བསྣམས་པ། འཁོར་བཞི་ཀ་འོད་དཔག་མེད་པ་དང་དར་དཔྱངས་ཀྱི་་དབུ་བརྒྱན་ཅན། དར་དང་རིན་པོ་ཆེའི་རྒྱན་ལྡན། འོད་ཀྱི་དཀྱིལ་འཁོར་དབུས་ན་པད་ཟླའི་གདན་ལ་བཞུགས་པ།རྟ་མགྲིན་མ་གཏོགས་པ་གསུམ་པོ་སེམས་སྐྱིལ་ལོ། །ཤར་དུ་རྗེ་བཙུན་སེང་གེ་སྒྲ་དཀར་པོ། གཡས་མཆོག་སྦྱིན་པུས་སྟེང་བརྐྱང་ཞིང་གཡོན་རྒྱབ་ཀྱི་ཆར་གདན་ལ་བརྟེན་པ། སྤྱན་གསུམ་རལ་བའི་ཐོར་ཚུགས་དང་ཚངས་སྐུད་ཅན། རྒྱན་གཞན་སྤངས་པ་དཀའ་ཐུབ་ཀྱི་ཆ་ལུགས།རི་དྭགས་ནག་པོའི་པགས་པས་ནུ་གཡོན་བཀབ་ཅིང་དར་དམར་ཤམ་ཐབས་གསོལ་བ། ཞབས་གཡོན་བརྐྱང་རྒྱལ་པོ་རོལ་སྟབས་ཀྱིས་བཞུགས་པ། གདན་པདྨ་དམར་པོའི་སྟེང་དུ་སེང་གེ་དཀར་པོ་མགོ་གཡས་གདོང་གྱེན་རལ་པ་དམར་སེར་བུར་འཕྱང་རིན་པོ་ཆེའི་དྲྭ་བས་བཀབ་པའི་སྟེང་དུ་ཟླ་བའི་གདན་དང་བཅས་པ། སྐུའི་གཡས་ལོགས་སུ་ཏྲི་ཤུ་ལ་ལྗང་གུ་760

སྦྲུལ་དཀར་པོས་དཀྲིས་པ། གཡོན་ལོགས་སུ་པདྨའི་སྟེང་དུ་ཐོད་པ་མེ་ཏོག་སྣ་ཚོགས་ཀྱིས་གང་བ་དང་། པད་དཀར་གྱི་སྡོང་པོ་སྙན་གྱི་ཐད་ནར་ཁ་བྱེ་བའི་སྟེང་ན་ཤེས་རབ་ཀྱི་རལ་གྲི་མེ་འབར་བ་དང་བཅས་པ། ལྷོར་ཡིད་བཞིན་ནོར་བུ་འཁོར་ལོས་སྒྱུར་བ་གསེར་མདོག་ཞལ་གསུམ་ཕྱག་དྲུག རྩ་ཞལ་སེར་པོ། གཡས་སྔོ། གཡོན་དམར། ཕྱག་དང་པོ་གཉིས་འཁོར་ལོ་དང་རྡོ་རྗེ། བར་པ་གཉིས་པདྨ་དང་རིན་པོ་ཆེ། ཐ་མ་གཉིས་སྐྱབས་སྦྱིན་དང་མཆོག་སྦྱིན་གྱི་ཕྱག་རྒྱ་ཅན། རྟ་མཆོག་སེར་པོ་ལ་བཞུགས་པ། ནུབ་སྟེ་སྟེང་གཡོན་དུ་པདྨ་གར་གྱི་དབང་ཕྱུག་པདྨ་རཱ་གའི་མདོག་ཅན།ཕྱག་བཞིའི་དང་པོ་གཉིས་པདྨ་སྐྱབས་སྦྱིན། འོག་མ་གཉིས་ལྕགས་ཀྱུ་དང་སྤྱི་བླུགས་བསྣམས་པ། ལྡེམ་བག་ཅན་རྨ་བྱ་ལ་བཞུགས་པ།བྱང་དུ་སྙིང་རྗེ་མི་གཤོལ་བ་སྐུ་མདོག་ལྗང་གུ་ཞལ་གཅིག་ཕྱག་དྲུག་དང་པོ་གཉིས་རལ་གྲི་དང་པདྨ།བར་པ་གཉིས་མདའ་གཞུ། ཐ་མ་གཉིས་སྐྱབས་སྦྱིན་དང་གང་བའི་བུམ་པ་ཐོགས་ཤིང་མཁའ་ལྡིང་ལ་བཞུགས་པ། བྱང་ཤར་དུ་དོན་ཡོད་ཞགས་པ་དཀར་པོ་ཞལ་གཅིག་ཕྱག་བཞི་དང་པོ་གཉིས་རིན་པོ་ཆེ་དང་ཞགས་པ། འོག་མ་གཉིས་སྐྱབས་སྦྱིན་དང་ལྕགས་ཀྱུ་བསྣམས་ཤིང་སྦྲུལ་ལ་བཞུགས་པ། ཤར་ལྷོར་རྗེ་བཙུན་ཧ་ལ་ཧ་ལ་དཀར་པོ་ཕྱག་བཞི་དང་པོ་གཉིས་རྡོ་རྗེ་དང་དྲིལ་བུ། འོག་མ་གཉིས་སྐྱབས་སྦྱིན་དང་ཆོས་ཀྱི་ཟ་མ་ཏོག་བསྣམས་ཤིང་རུས་སྦལ་ལ་བཞུགས་པ།ལྷོ་ནུབ་ཏུ་པདྨ་རྒྱན་ལུང་དམར་པོ་ཕྱག་བཞིའི་དང་པོ་གཉིས་ཌ་མ་རུ་དང་བགྲང་ཕྲེང་།འོག་མ་གཉིས་སྐྱབས་སྦྱིན་དང་ལྕགས་སྒྲོག་འཛིན་ཅིང་ཆུ་སྲིན་761

ལ་བཞུགས་པ། ནུབ་བྱང་དུ་རྡོ་རྗེ་ཆོས་ཀྱི་དབང་ཕྱུག་དམར་སེར་ཕྱག་བཞིའི་དང་པོ་གཉིས་ཐུགས་དར་ཆོས་འཆད་སྟེང་འོག་མཛད་པའི་གཡས་་་་ཀྱིས་འཁོར་ལོ་བསྣམས་པ། འོག་མ་གཉིས་སྐྱབས་སྦྱིན་དང་པུསྟིས་མཚན་པའི་པདྨ་བསྣམས་ཤིང་གླང་པོ་ལ་བཞུགས་པ། སྟེང་གི་ཆ་ནུབ་གཡས་སུ་རྗེ་བཙུན་ཆོས་ཀྱི་གཙུག་ཏོར་ཧ་རི་ཧ་རི་ཧ་རི་ལ་ཞོན་པ་ཞལ་གསུམ་རྩ་ཞལ་་་་་དང་སྐུ་མདོག་མཐིང་གཞལ་གཡས་དཀར། གཡོན་དམར།ཕྱག་བརྒྱད་དང་པོ་གཉིས་འཁོར་ལོ་དང་རྡོ་རྗེ།དེ་འོག་གཉིས་མདའ་གཞུ། དེ་འོག་གཉིས་པད་དཀར་བགྲང་ཕྲེང་། དེའི་འོག་གཉིས་སྐྱབས་སྦྱིན་དང་བདུད་རྩིས་གང་བའི་བུམ་པ་ཐོགས་པ། གདན་སེང་གེའི་སྟེང་དུ་བྱ་ཁྱུང་། དེའི་སྟེང་དུ་ཁྱབ་འཇུག་ནག་པོ་ལག་པ་བཞིའི་གཡས་གཉིས་རྔ་ཡབ་དང་མདུང་། གཡོན་གཉིས་འཁོར་ལོ་དང་དབྱུག་པ་འཛིན་པ་ལ་བཞུགས་པ། མདུན་འོག་ཏུ་མགྲིན་སྔོན་ཅན་ཞལ་གསུམ། རྩ་ཞལ་དང་སྐུ་མདོག་སྔོན་པོ། གཡས་གཡོན་སེར་པོ། ཕྱག་བཞིའི་དང་པོ་གཉིས་པདྨ་དང་པུ་སྟེ། འོག་མ་གཉིས་སྐྱབས་སྦྱིན་དང་བགྲང་ཕྲེང་འཛིན་ཅིང་ཀླུ་དགའ་བོ་དང་ཉེར་དགའ་ནོར་བུའི་་་་་་ཅོད་པན་ཅན་སྦྲུལ་མཇུག་མདུད་ཅིང་མགོ་གྱེན་དུ་ཕྱོགས་པ་ལ་འཁོད་པ།ཐམས་ཅད་ཀྱང་དར་དང་རིན་པོ་ཆེའི་རྒྱན་ལྡན་རལ་པའི་ཅོད་པན་ཅན།རང་རང་གི་ཁྲི་སྟེང་པད་ཟླ་ལ་ཞབས་སེམས་སྐྱིལ་གྱིས་བཞུགས་པའོ། །དོན་ཞགས་ལྷ་ལྔའི་དབང་རྒྱུན་ཚད་ལྡན་དང་བུ་སྟོན་ཡབ་སྲས་ཀྱི་ཡིག་ཆ་སྒྱུང་་་་གནས་ཀྱི་སྒྲུབ་རྒྱུན་བཅས་ད་ལྟའི་བར་དུ་བཞུགས་ཤིང་། པདྨ་དྲྭ་བའི་རྒྱུད་762

ནས་གསུངས་པའི་སྤྱན་རས་གཟིགས་བཅུ་པོའི་དབང་རྒྱུན་སོགས་མི་་་་་་་་་་་བཞུགས་ཀྱང་ཕལ་མོ་ཆེའི་རྗེས་གནང་སྒྲུབ་ཐབས་བརྒྱ་རྒྱམ་སོགས་ལ་་་་་་་་་་བཞུགས་ཤིང་ཞལ་ཕྱག་སོགས་སློབ་དཔོན་སོ་སོའི་བཞེད་པས་ཅུང་ཟད་མི་གཅིག་ཀྱང་ལྷའི་ངོ་བོ་གཅིག་པ་དང་། གཙོ་བོ་འདུས་ཆེ་ཞིང་རྒྱུད་ཀྱི་ཁུངས་ཆེ་བ་ལ་བསམ་ནས་བཀོད་པའོ། །༡༢ པད་མའི་རིགས་ཀྱི་ཡུམ་སྒྲོལ་དཀར་ཡིད་བཞིན་འཁོར་ལོ་སྐུ་མདོག་ཟླ་བ་ལྟར་དཀར་བ། དབུ་ལ་སྤྱན་གསུམ་དང་ཕྱག་ཞབས་བཞིའི་མཐིལ་དུ་སྤྱན་རེ་རེ་སྟེ་འཛུམ་ཞིང་རྒྱས་པའི་སྤྱན་་་་་བདུན་མངའ་བ། ཕྱག་གཡས་མཆོག་སྦྱིན། གཡོན་པའི་མཐེབ་སྲིན་གྱིས་ཨུཏྤལ་དཀར་པོའི་སྡོང་བུའི་རྩ་བ་ཐུགས་ཀུར་བསྣམས་ཤིང་སྙན་གྱི་ཐད་་་་་་ཀུར་ཁ་བྱེ་བ་སྒེག་ཅིང་ཆགས་པའི་ཉམས་ཅན་ནུ་འབུར་ཟུང་གིས་མཛེས་པ།མུ་ཏིག་དཀར་པོ་གཙོ་བོར་གྱུར་པའི་རིན་པོ་ཆེ་སྣ་ཚོགས་པའི་རྒྱན་དང་།དར་དཀར་པོའི་སྟོད་གཡོགས་དར་སྣ་ཚོགས་པའི་སྨད་དཀྲིས་ཅན།དབུ་སྐྲ་ལི་བ་ལྟག་པར་བཅིངས་པའི་ཟུར་ཕུད་གཡོན་ངོས་སུ་འཕྱང་བ། ལྷ་རྫས་ཀྱི་མེ་ཏོག་དུ་མས་སྤྲས་པ། ཟླ་བ་ལ་རྒྱབ་བསྟེན་ཅིང་པད་ཟླ་ལ་རྡོ་རྗེ་སྐྱིལ་ཀྲུང་གིས་བཞུགས་པ། སྟེང་དབུས་སུ་སེང་ལྡེང་ནགས་སྒྲོལ་ལྗང་གུ་གཡས་མཆོག་སྦྱིན་དང་། གཡོན་པས་ཨུཏྤལ་སྔོན་པོ་འཛིན་ཚུལ་གོང་དང་འདྲ་བ། ཞལ་འཛུམ་ཞིང་ཞི་བ། དབུ་སྤ་ལི་བ་གཡོན་ངོས་སུ་བཅིངས་ནས་གཡས་ཕྱོགས་སུ་འཁྱིལ་ཞིང་འཕྱང་བ།དར་གྱི་སྟོད་གཡོགས་ཀྱིས་ནུ་མ་གཉིས་བཀབ་ཅིང་དར་སྣ་ཚོགས་པའི་སྨད་གཡོགས་ཅན་ཟླ་བའི་རྒྱབ་ཡོལ་མངའ་བ། ཞབས་ ་763

གཡས་ཅུང་ཟད་བརྐྱང་ཞིང་གཡོན་བསྐུམ་པའི་རོལ་སྟབས་ཀྱིས་པད་ཟླ་ལ་བཞུགས་པ། སྟེང་གཡས་སྒྲོལ་མ་བཀྲ་ཤིས་དོན་གྲུབ་མ་ཞལ་བཞིའི་རྩ་ཞལ་དང་སྐུ་མདོག་གསེར་གྱི་མདོག་ཅན། གཡས་དཀར་གཡོན་དམར། རྒྱབ་ཞལ་སྔོན་པོ་རྣམས་ཡིད་འོང་འཛུམ་པའི་མདངས་ཅན། ཕྱག་བརྒྱད་ཀྱི་གཡས་བཞིས་རྒྱལ་མཚན། འཁོར་ལོ། པདྨ། དུང་དཀར། གཡོན་བཞིས་བུམ་པ།དཔལ་བེའུ། གདུགས། གསེར་ཉ་འཛིན་པ། དར་དང་རིན་པོ་ཆེའི་རྒྱན་ལྡན།ཞབས་རོལ་སྟབས་ཀྱི་སྣ་ཚོགས་པད་ཟླ་ལ་བཞུགས་པའོ། །སྟེང་གཡོན་དུ་སྒྲོལ་མ་དམར་མོ་བཞད་ཅིང་ཆགས་པའི་ཉམས་ཅན་སྤྱན་གསུམ་མངའ་བ།གཡས་ལྕགས་ཀྱུ་པུས་མོའི་སྟེང་དུ་འཛིན་ཅིང་གཡོན་པས་ཨུཏྤལ་ལ་དམར་པོའི་སྡོང་བུ་སྙན་གྱི་ཐད་དར་ཁ་བྱེ་བའི་རྩ་བ་ཞགས་པའི་རྣམ་པ་ཅན་་་་་་་་་ཐུགས་སྐར་འཛིན་པ།པདྨ་དང་ཟླ་བ་དམར་པོ་ལ་སེམས་སྐྱིལ་གྱིས་བཞུགས་པ། གཙོ་མོའི་གཡས་སུ་སྒྲོལ་མ་ཡིད་བཞིན་ནོར་བུ་སེར་མོ། གཡོན་ངོས་སུ་བརྟེན་པའི་དཔག་བསམ་ཤིང་གི་ཡལ་ག་ལས་ཕྱག་གཡོན་པས་ཡིད་བཞིན་ནོར་བུའི་འབྲས་བུ་འཐོགས་ཤིང་གཡས་པས་སེམས་ཅན་ལ་སྦྱིན་པའི་ཚུལ།པད་ཟླའི་གདན་ལ་སྒེག་པའི་སྟབས་ཀྱིས་བཞེངས་པ། གཡོན་དུ་ངན་སོང་ལས་སྒྲོལ་བའི་སྒྲོལ་མ་ལྗང་སྔོ་ཞལ་གཅིག་སྤྱན་གཉིས་དར་དཀར་ན་བཟའ་མེ་ཏོག་ཕྲེང་བའི་དོ་ཤལ་ཅན། ཕྱག་བཞིའི་གཡས་གཉིས་ལྕགས་ཀྱུ་དང་མཆོག་སྦྱིན། གཡོན་གཉིས་ཞགས་པ་དང་ཨུཏྤལ་སྔོན་པོ་འཛིན་པ།སྣ་ཚོགས་པདྨའི་གདན་ལ་སེམས་སྐྱིལ་གྱིས་བཞུགས་པ། ཐམས་ཅད་ཀྱང་གཞོན་ནུའི་764

ལང་ཚོ་མཛེས་འཛུམ་ཅན། དར་དང་རིན་པོ་ཆེའི་རྒྱན་འཆང་བ། གཙོ་མོའི་མདུན་དུ་པདྨའི་རིགས་ཀྱི་བཀའ་ཉན་དབྱངས་ཅན་དཀར་མོ་འཛུམ་་་་་་་་་་་མདངས་ཅན། དབུ་སྤ་ནག་སྣུམ་བྱེད་ལྟག་པར་བཅིངས་ཤིང་ཕྱེད་སིལ་བུར་གྲོལ་བས་སྐུ་སྟོད་ཁྱབ་པ། པདྨ་དཀར་པོའི་ཕྲེང་བའི་ཐོད་བཅིངས་དང་།གཙུག་གི་ནོར་བུ་དང་། སྐྲའི་ཟར་བུ་ལ་སོགས་རིན་པོ་ཆེའི་རྒྱན་དུ་མས་བརྒྱན་པ། ཕྱག་གཡོན་པས་བཻ་ཌཱུརླའི་རྒྱུད་མངས་བསྣམས་ཤིང་གཡས་པའི་ཕྱག་སོར་གྱིས་བསྐུལ་བའི་ཚུལ། སྐེད་སྐབས་ཕྲ་ཞིང་ནུ་འབུར་མཐོ་བ། སྐྱིལ་ཀྲུང་ཕྱེད་པ་ཙོག་པུའི་འདུག་སྟངས་ཅན། འོ་མའི་རྒྱ་མཚོ་ལས་སྐྱེས་པའི་པད་དཀར་སྡོང་པོ་རབ་ཏུ་རྒྱས་པ་དང་ཟླ་བའི་གདན་ལ་བཞུགས་པ། དེའི་གཡས་ཕྱོགས་སུ་རྟོག་པ་ལས་གསུངས་པའི་རིག་བྱེད་མ་དམར་སྐྱ་ཞལ་་་་་་་་་གཅིག་སྤྱན་གསུམ། ཕྱག་བཞིའི་གཡས་གཉིས་མདའ་དང་སྐྱབས་སྦྱིན།གཡོན་གཉིས་གཞུ་དང་ཨུཏྤལ་དམར་པོ་བསྣམས་པ། དར་དམར་གྱི་སྟོད་གཡོགས་སྨད་གཡོགས། རིན་པོ་ཆེ་དམར་པོའི་རྣ་ཆ་གཡོ་བ། འོད་ཟེར་དམར་པོ་འབར་བ། པདྨ་དམར་པོ་ལ་འདོད་ལྷ་ཆུང་མར་བཅས་པ་བསྙེལ་བའི་སྟེང་དུ་ཉི་མའི་གདན་ལ་སྐྱིལ་ཀྲུང་གིས་བཞུགས་པ། གཡོན་ཕྱོགས་སུ་པད་མའི་རིགས་ཀྱི་ཁྲོ་མོ་རི་ཁྲོད་ལོ་གྱོན་མ་ཞལ་གསུམ་རྩ་ཞལ་དང་སྐུ་་་་་་་་་མདོག་སེར་མོ། གཡས་དཀར་གཡོན་དམར། སྤྱན་གསུམ་གསུམ་ཁྲོ་མོའི་རྣམ་པ་ཅན། ཕྱག་དྲུག་གཡས་གསུམ་རྡོ་རྗེ་དགྲ་སྟ་མདའ། གཡོན་གསུམ་ཐུགས་ཀུར་སྡིགས་མཛུབ་དང་བཅས་པའི་ཞགས་པ།ཤིང་ལོའི་ཆུན་པོ། གཞུ་འཛིན་765

པ། རལ་པའི་ཅོད་པན་མེ་ཏོག་གིས་བཅིངས་ཤིང་། རིན་པོ་ཆེའི་རྒྱན་དང་ཤིང་ལོའི་ན་བཟའ་ཅན།གདན་འཁོར་ལོ་སེར་པོ་རྩིབས་བརྒྱད་པའི་ལྟེ་བར་ནད་བདག་མོ་བསྙེལ་བའི་སྟེང་ཟླ་བ་ལ་སེམས་སྐྱིལ་གྱིས་བཞུགས་པའོ།།༡༣བྱ་རྒྱུད་རྡོ་རྗེ་རིགས་ཀྱི་གཙོ་བོ་བཅོམ་ལྡན་འདས་མི་འཁྲུགས་པ་ལྷ་དགུ་ཇོ་བོ་ལུགས་ནི། དབུས་སུ་གླང་པོས་བཏེགས་པའི་རིན་པོ་ཆེའི་ཁྲི་དང་པད་ཟླའི་གདན་ལ་མགོན་པོ་མི་འཁྲུགས་པ་སྐུ་མདོག་མཐིང་སྔོན།ཕྱག་གཡས་ས་གནོན། གཡོན་མཉམ་བཞག་རྡོ་ཇེ་རྩེ་ལྔ་བསྣམས་པ། དབུ་ལ་གཙུག་ཏོར།སྨིན་མཚམས་མཛོད་སྤུ།ཕྱག་ཞབས་འཁོར་ལོའི་རི་མོ་སོགས་མཚན་དཔེས་བརྒྱན་ཅིང་སྤྲུལ་སྐུ་རབ་བྱུང་གི་ཆ་ལུགས། རྡོ་རྗེ་སྐྱིལ་ཀྲུང་གིས་བཞུགས་ཤིང་འོད་ཟེར་མཐའ་ཡས་པ་འཕྲོ་བའི་ཚུལ། །ཤར་དུ་པདྨ་ཅན་དཀར་མོ་དཔལ་བེའུ། ལྷོར་འོད་ཟེར་ཅན་མ་སྔོན་མོ་པདྨ། ནུབ་ཏུ་མདངས་ལྡན་མ་དམར་སྐྱ་གདུགས་དཀར། བྱང་དུ་དྲི་མེད་མ་ལྗང་གུ་དུང་། ཤར་ལྷོར་འཇིགས་བྱེད་མ་དཀར་མོ་འཁོར་ལོ། ལྷོ་ནུབ་ཏུ་རྣམ་རྒྱལ་མ་སྔོ་སྐྱ་རྒྱལ་མཚན། ནུབ་བྱང་དུ་དཀར་ཤམ་མ་དམར་སྐྱ་བུམ་པ། བྱང་ཤར་དུ་ཡིད་གཞུངས་མ་ལྗང་གུ་གསེར་ཉ་བསྣམས་པ། བརྒྱད་ཀ་ཕྱག་གཡོན་པ་ཐམས་ཅད་དཀུར་བརྟེན་ཅིང་ཟླ་བའི་རྒྱབ་ཡོལ་ཅན། དར་དང་རིན་པོ་ཆེའི་རྒྱན་ལྡན། པད་ཟླ་ལ་སེམས་སྐྱིལ་གྱིས་བཞུགས་པ། མདུན་འོག་གཡས་སུ་རིགས་ཀྱི་ཁྲོ་བོ་བདུད་རྩི་ཐབས་སྦྱོར་གྱི་སྐུའི་རྣམ་འགྱུར་བགེགས་མཐར་བྱེད་དུ་་་་་གྲགས་པ་ནི།མཐིང་ནག་ཤིན་ཏུ་ཁྲོས་པ།སྤྱན་གསུམ་མཆེ་གཅིགས་དབུ་སྐྲ་766 ་

དམར་སེར་གྱེན་བརྫེས། ཕྱག་གཡས་རྡོ་རྗེ་ཕྱར་ཞིང་གཡོན་ཐུགས་ཀུར་སྡིགས་མཛུབ་ཀྱིས་ཞགས་པ་བསྣམས་པ། སྟག་ཤམ་དང་སྦྲུལ་རྒྱན་ཅན།ཞབས་གཡས་བསྐུམ་གཡོན་བརྐྱང་བའི་སྟབས་ཀྱིས་པད་ཉི་ལ་མེ་འབར་་་་་་་བའི་དབུས་ན་བཞེངས་པ། མདུན་གཡོན་རིགས་ཀྱི་བཀའ་ཉན་སྨེ་བ་བརྩེགས་པ་ཞལ་གསུམ་རྩ་ཞལ་དང་སྐུ་མདོག་དུད་ཁ།གཡས་དཀར།གཡོན་དམར་པའི་ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། དབུ་སྐྲ་ཁམ་སེར་གྱེན་བརྫེས་ལ་སྦྲུལ་སྔོན་ལྟོ་སེར་གྱིས་དཀྲིས་པ། སྨར་སྨིན་དམར་སེར། ཐོད་སྐམ་ལྔ་ཡི་དབུ་བརྒྱན། ཕྱག་དྲུག་གཡས་གསུམ་རྡོ་རྗེ་རྒྱ་གྲམ། རྡོ་རྗེ་རྩེ་ལྔ། རྡོ་རྗེ་ལྕགས་ཀྱུ། གཡོན་གསུམ་རྡོ་རྗེའི་དབྱུག་པ། རྡོ་རྗེའི་ཞགས་པ་བསྣམས་ཤིང་། ཐ་མས་སྡིགས་མཛུབ་མཛད་པ།ཕྱག་ཐམས་ཅད་བརྐྱང་ཞིང་ཐོད་སྐམ་གྱི་སེ་རལ་ཁ་དང་ཡན་ལག་སྦྲུལ་གྱིས་བརྒྱན་པ། སྟག་ཤམ་ཅན། ཞབས་གཉིས་བགྲད་སྟབས་ཀྱིས་པད་ཉི་ལ་བཞེངས་ཤིང་།མེ་འབར་བའི་དབུས་ན་འགྱིང་བའོ།།མི་འཁྲུགས་པ་ལྷ་དགུ་སྒྲོལ་མ་རལ་པ་གྱེན་བརྫེས་ཀྱི་རྟོག་པ་ལ་བརྟེན་པར་བཞེད་ཅིང་།དབང་གི་རྒྱུན་དང་སྒྲུབ་མཆོད་སཱཙྪ་སོགས་ལས་སྒྲིབ་རྣམ་སྟོང་གི་ཆོ་གའི་ཡན་ལག་་་་་དར་སྲོལ་ཆེའོ། །༡༤རྡོ་རྗེ་རིགས་ཀྱི་བདག་པོ་ཕྱག་ན་རྡོ་རྗེ་གོས་སྔོན་ཅན་སྐུ་མདོག་སྔོན་པོ་ཤིན་ཏུ་ཁྲོ་ཞིང་བཞད་པ། སྤྱན་གསུམ་མངའ་བ ཕྱག་གཡས་རྡོ་རྗེ་སྔོན་པོ་རྩེ་ལྔ་རྭ་གདེངས་པ་ཕྱར་བ། གཡོན་པས་སྡིགས་མཛུབ་ཐུགས་ཀུར་གཏད་པ། དབུ་སྐྲ་ཁམ་པ་གྱེན་བརྗེས་རྡོ་རྗེའི་ཅོད་པན་ཅན།767

སྨར་སྨིན་དམར་སེར་འབར་བ།དར་སྔོན་པོའི་སྟོད་གཡོགས་དང་སྟག་ཤམ་་འཆང་བ། སྦྲུལ་དང་རིན་པོ་ཆེའི་རྒྱན་ཆ་དང་ཅོད་པན་ཅན་མེ་འབར་བའི་ཀློང་ན་ཞབས་གཡས་བསྐུམ་གཡོན་བརྐྱང་པས་པད་ཟླ་ལ་བཞེངས་པ། ་་་་་་་་མདུན་དུ་རྣམ་འཇོམས་ལྗང་སྔོན་ཞི་མ་ཁྲོ་མཆེ་བའི་མྱུ་གུ་ཅུང་ཟད་གཙིགས་པ། ཕྱག་གཡས་སྣ་ཚོགས་རྡོ་རྗེ་ཐུགས་ཀུར་གཏོད་ཅིང་གཡོན་དེས་ཡུ་བ་བྱས་པའི་དྲིལ་བུ་དཀུར་བརྟེན་པ།སྤྱན་གསུམ་དབུ་སྐྲ་ཐོར་ཚུགས་དར་དང་རིན་པོ་ཆེའི་རྒྱན་ལྡན། པད་ཉི་ལ་རྡོར་སྐྱིལ་གྱིས་བཞུགས་པ། སྟེང་དུ་རྣམ་འཇོམས་དཀར་པོ་ཞལ་ཁྲོ་འཛུམ། ཕྱག་གཡས་རྡོ་རྗེ་རྩེ་དགུ་ཐུགས་ཀུར་གཏོད་ཅིང་གཡོན་དེས་ཡུ་བ་བྱས་པའི་དྲིལ་བུ་དཀུར་བརྟེན་པ། པད་ཟླ་ལ་རྡོར་སྐྱིལ་གྱིས་བཞུགས་པ།རྒྱན་སོགས་རྡོར་སེམས་དང་མཚུངས། གཙོ་བོ་སྐུ་ཚད་ཆེ་ཞིང་འདི་གཉིས་ཀྱང་འཁོར་རྣམས་ལས་ཆེ་ཁྱད་ཐོན་ངེས་བྲི།མདུན་གཡོན་ཧཱུཾ་མཛད་མཐིང་ག་གཡས་རལ་གྲི།མདུན་གཡས་རྣམ་རྒྱལ་དཀར་པོ་རྡོ་རྗེ། ཤར་ལྷོར་དབྱུག་སྔོན་ཅན་སྔོན་པོ་དབྱུག་ཏོ། ལྷོར་གཤིན་རྗེ་གཤེད་དམར་ནག་བེ་ཅོན།ལྷོ་ནུབ་ཏུ་དོན་ཡོད་ཞགས་པ་མཐིང་ག་ཞགས་པ།སྟེང་གཡས་སྟོབས་པོ་ཆེ་མཐིང་ནག་རྩེ་གསུམ། སྟེང་གཡོན་རྟ་མགྲིན་དམར་པོ་པདྨ་བསྣམས་ཤིང་སྤྱི་གཙུག་རྟ་མགོ་ལྗང་གུས་མཚན་པ། ནུབ་བྱང་དུ་ཁྲོ་གཉེར་ཅན་དམར་ནག་གྲི་གུགབྱང་དུ་བདུད་རྩི་འཁྱིལ་པ་དང་། བྱང་ཤར་དུ་རྡོ་རྗེ་འཁོར་ལོ་གཉིས་ཀ་ལྗང་གུ་འཁོར་ལོ།ཁྲོ་བོ་བཅུ་པོ་ཐམས་ཅད་ཕྱག་གཡོན་སྡིགས་མཛུབ་མཛད་ཅིང་། སྤྱན་གསུམ་མཆེ་གཅིགས་དབུ་སྐྲ་སྨར་768

སྨིན་དམར་སེར་གྱེན་བརྫེས། གསུས་ཁྱིམ་ཆེ་བ། སྟག་ཤམ་སྦྲུལ་རྒྱན་ཅན།ཞབས་གཡས་བརྐྱང་གཡོན་བསྐུམ་པའི་སྟབས་ཀྱིས་པད་ཉི་ལ་མེ་འབར་བའི་དབུས་ན་བཞེངས་པའོ། །ཕྱག་རྡོར་གོས་སྔོན་ཅན་འགྲོ་བཟང་ལུགས་དང་།རྣམ་འཇོམ་དཀར་པོ་སཱ་བ་རི་པའི་ལུགས་ཀྱི་དབང་གི་རྒྱུན་ཚད་ལྡན་དང་་་་་་་སྒྲུབ་རྒྱུན་མ་ཆད་པ་ཡོད་དོ། །༡༥རིགས་ཀྱི་འཁོར་ལོས་སྒྱུར་བ་རྣམ་འཇོམས་མཐིང་ནག་ཛ་ཡ་བརྨའི་ལུགས་ལྷ་བཅོ་ལྔ་པའི་ག་ཙོ་བསྡུས་ནི། དབུས་སུ་གཙོ་བོ་རྣམ་འཇོམས་མཐིང་ནག་ཤིན་ཏུ་ཁྲོས་པའི་ཚུལ་ཅན། སྤྱན་གསུམ་མཆེ་བཞི་གཅིགས་ཤིང་ལྗགས་འདྲིལ་བ། གསུས་ཁྱིམ་ཆེ་ཞིང་ཉྭ་སུལ་རགས་པ། ཨག་ཚོམ་སྨིན་མ་རལ་པ་དམར་སེར་གྱེན་དུ་གཟེངས་པ་ལ་རྡོ་རྗེའི་ཐོད་ཉིས་རིམ་དུ་བཅིངས་པ། ཕྱག་གཡས་གསེར་གྱི་རྡོ་རྗེ་གསོར་ཞིང་གཡོན་འགྱིང་བག་དང་བཅས་པས་དྲིལ་བུ་དཀུར་བརྟེན་པ། སྦྲུལ་དཀར་པོའི་རྣ་ཆ།སེར་པོའི་མགུལ་རྒྱན། དམར་པོའི་སེ་རལ་ཁ། ལྗང་གུའི་དོ་ཤལ། ནག་པོའི་གདུ་བུ་བྱས་པ། དར་སྔོན་པོའི་སྟོད་གཡོགས། སྟག་ལྤགས་ཀྱི་ཤམ་ཐབས་གསོལ་བ། ཞབས་གཡས་བསྐུམ་གཡོན་བརྐྱང་བའི་སྟབས་ཀྱིས་རྡོ་རྗེ་རྒྱ་གྲམ་ལ་གནས་རྔ།འི་ཆོས་འབྱུང་གི་དབུས་སུ་ཟླ་བ་དང་ཉི་མ་བརྩེགས་པ་ལ་་་་་་་་་་་་་བཞེངས་པ།མེ་རབ་ཏུ་འབར་བའོ།།ཤར་དུ་རྡོ་རྗེ་གཏུམ་པོ་དཀར་པོ།ལྷོར་རྡོ་རྗེ་བེ་ཅོན་སེར་པོ།ནུབ་ཏུ་རྡོ་རྗེ་ཐོ་བ་དམར་པོ།བྱང་དུ་རྡོ་རྗེ་ཕུར་པ་ལྗང་གུ།ཁྲོ་བོ་བཞི་ཀ་རྒྱན་ཆ་ལུགས་ཕྱག་མཚན་བསྣམས་ཚུལ་སོགས་གཙོ་བོ་དང་་་་་་་་མཚུངས་པ། གཡས་བརྐྱང་གིས་པད་ཉི་ལ་བཞེངས་པ། མདུན་གཡས་ཕྱག་769

རྡོར་འབྱུང་པོ་འདུལ་བྱེད་སྤྱན་གསུམ་ལྗགས་འདྲིལ་མཆེ་གཙིགས་སྨར་སྨིན་་་་དབུ་སྐྲ་དམར་སེར་གྱེན་བརྫེས་སོགས་ཤིན་ཏུ་ཁྲོས་པའི་ཉམས་ཅན་སྐུ་མདོག་ནག་པོ། ཕྱག་བཞིའི་དང་པོ་གཉིས་འབྱུང་པོ་འདུལ་བྱེད་ཀྱི་ཕྱག་རྒྱ་ཐུགས་ཀུར་འཆིང་བ། གཡས་འོག་མས་རྡོ་རྗེ། གཡོན་འོག་མས་སྡིགས་མཛུབ་དང་བཅས་པའི་ཞགས་པ་བསྣམས་པ།ཐོད་སྐམ་དབུ་རྒྱན།ཐོད་རློན་དོ་ཤལ།སྟག་ཤམ་སྦྲུལ་རྒྱན་མེ་དཔུང་འབར་བ། པད་ཉི་ལ་ཚོགས་བདག་གླང་པོ་ཆེའི་གདོང་ཅན་གྱི་སྟེང་དུ་ཞབས་གཡས་བསྐུམ་གཡོན་བརྐྱང་བས་བཞེངས་པ།་་་་མདུན་གཡོན་རིགས་ཀྱི་བཀའ་ཉན་ཁྲོ་བོ་སྟོབས་པོ་ཆེ་དམར་པོ་ཁྲོས་པའི་་་་་་་་ཉམས། སྤྱན་གསུམ་མཆེ་གཅིགས། དབུ་སྐྲ་དམར་སེར་གྱེན་འཁྱིལ་སྦྲུལ་གྱིས་བཅིངས་པ། ཕྱག་བཞིའི་གཡས་དང་པོས་དབྱུག་པ་དཀར་པོ། གཉིས་པས་རྔ་ཡབ། གཡོན་དང་པོས་ཕྱག་འཚལ་བའི་ཚུལ་གྱི་ཐལ་མོ་བརྐྱང་བ། གཉིས་པས་ཞགས་པ་དང་བཅས་པའི་སྡིགས་མཛུབ་མཛད་པ། སྟག་ཤམ་ཅན། ཉི་མའི་དཀྱིལ་འཁོར་འོད་འབར་བའི་དབུས་སུ་བཞུགས་པའི་ཚུལ། ཞབས་གཡས་བསྐུམ་གཡོན་བརྐྱང་གིས་པད་དཀར་དང་ཉི་གདན་ལ་བཞེངས་པ། སྟེང་གི་གཡས་ངོས་སུ་རྡོ་རྗེ་གདྡྷ་རི་རྩ་ཞལ་དང་སྐུ་མདོག་ནག་མོ། གཡས་བསྐོར་གྱིས་དཀར་སེར་དམར་ལྗང་སྔོ་བའི་ཞལ་དྲུག་པོ་མཆེ་གཅིགས་སྤྱན་གསུམ་མངའ་བ། དབུ་སྐྲ་ཁམས་པ་གྱེན་བརྫེས། ཕྱག་བཅུ་གཉིས་ཀྱི་གཡས་དྲུག་གིས་རྡོ་རྗེ།དྲིལ་བུ། རལ་གྲི། ཏྲི་ཤུ་ལ།མདའ།རྫ་མཁན་གྱི་འཁོར་ལོ། གཡོན་དྲུག་གི་ཁ་ཊྭཱཾ། ལྕགས་ཀྱུ། དགྲ་སྟ། ཞགས་པ། གཞུ། སྡིགས་མཛུབ་ཐུགས་དར་མཛད་པ།770

རུས་པ་དང་སྦྲུལ་གྱི་རྒྱན་དང་སྟག་ཤམ་ཅན། ཞབས་གཡས་བསྐུམ་གཡོན་བརྐྱང་བས་པད་ཉི་ལ་བཞེངས་པ། གཡོན་ངོས་སུ་རྡོ་རྗེ་ལྕགས་སྒྲོག་མ་སྐུ་མདོག་དང་རྩ་ཞལ་ལྗང་སེར་ཅུང་ཟད་བཞད་པ།གཡས་སེར་སྐྱ་སྤྱན་སེར་སྐྱ་དང་ལྡན་པ། གཡོན་དམར་ཞིང་ཁྲོ་གཉེར་དང་མཆེ་བ་གཅིགས་པ། གསུམ་དའང་སྤྱན་གསུམ་གསུམ་མངའ་བ། དབུ་སྐྲ་སེར་སྐྱ་གྱེན་འཁྱིལ། ཕྱག་བརྒྱད་ཀྱི་གཡས་བཞིའི་དང་པོས་མི་འཇིགས་པ་སྦྱིན་པའི་ཕྱག་རྒྱ། རྡོ་རྗེ། རྡོ་རྗེས་མཚན་པའི་ལྕགས་སྒྲོག མདའ། གཡོན་བཞིས་ཐོད་པ་ཁྲག་གིས་གང་བ།སྡིགས་མཛུབ།ཞགས་པ།གཞུ་འཛིན་པ།བྱི་ལའི་པགས་པས་སྟོད་གཡོག་དང་སྨད་དཀྲིས་ཅན། ཞབས་རོལ་སྟབས་ཀྱིས་པད་ཉི་ལ་བཞུགས་པའོ། །ཛ་བ་རི་པ་དང་ཛ་ཡ་བརྨའི་ལུགས་ཀྱི་རྣམ་འཇོམས་ལྷ་བཅོ་ལྔ་པ་དང་། མ་ཎི་ཀ་བཛྲའི་ལུགས་ཀྱི་ལྷ་བཅུ་དགུ་མ་གཉིས་ལས་སྔ་མའི་དབང་རྒྱུན་འབྲུག་ལུགས་ལ་བཞུགས་སོ།།༡༦ གཉིས་པ་ཕྱིའི་བྱ་བ་དང་ནང་གི་རྣལ་འབྱོར་ཆ་མཉམ་དུ་སྤྱོད་པའི་རྒྱུད་ལས། ཕྱོགས་འདིར་ཆོ་ག་དང་དབང་གི་རྒྱུན་རང་རྐང་ཚུགས་པ་རྣམ་སྣང་མངོན་བྱང་ཙམ་ལས་ཆེར་མ་འབྱོན་པར་མངོན་ལ། རྣམ་སྣང་མངོན་བྱང་ལྷ་བརྒྱ་དང་ཉི་ཤུ་རྩ་གཉིས་མཚན་མ་གཉིས་དང་བཅས་པའི་དཀྱིལ་་་་་འཁོར་ཆེན་པོའི་གཙོ་བོ་རྣམ་པར་སྣང་མཛད་སྐུ་མདོག་དཀར་པོ། ་ ཐོར་ཚུགས་དབུ་རྒྱན་དར་ལའི་སྟོད་གཡོགས་སྨད་གཡོགས་སོགས་འཁོ་ལོས་སྒྱུར་བའི་ཆ་བྱད་ཅན། ཕྱག་གཉིས་མཉམ་གཞག །ཞབས་རྡོ་རྗེའི་སྐྱིལ་ཀྲུང་གིས་771

གདན་པད་སྡོང་འདབ་རྒྱས་འདབ་མའི་བར་མཚམས་ཐམས་ཅད་རྡོ་རྗེས་་་་གཏམས་པ་ལ་བཞུགས་ཤིང་གསེར་གྱི་ཁ་དོག་ལྟ་བུའི་འོད་ཟེར་འཁྲིག་པ། ་མདུན་དུ་པདྨ་དཀར་པོའི་སྟེང་དུ་ཆོས་འབྱུང་ཐལ་གར་རྡོ་རྗེ་རྩེ་ལྔས་མཚན་ཅིང་གྲྭ་གཉིས་ནས་འོད་འབྱུང་བ། ཁོར་ལུག་འོད་ཟེར་དཀར་པོ་འབར་བ།དེའི་གཡས་སུ་ཡུམ་ནམ་མཁའི་སྤྱན་མ་སེར་མོ། ན་བཟའ་དཀར་པོ། ཕྱག་གཡས་ན་གཙུག་ཏོར་བསྣམས་ཤིང་ཏིང་ངེ་འཛིན་ལ་བཞུགས་པའི་ཚུལ།ཆོས་འབྱུང་གི་གཡོན་དུ་པད་དཀར་མ་ཡིད་བཞིན་ནོར་བུ། གཙོ་བོའི་གཡོན་ཕྱོགས་སུ་སྤྱན་རས་གཟིགས་དཀར་པོ་འོད་དཔག་མེད་པའི་དབུ་རྒྱན་ཅན།ཅུང་ཟད་འཛུམ་པ། ཕྱག་གཡོན་པས་པདྨའི་རྩ་བ་དཀུར་བརྟེན་ཅིང་གཡས་པས་ཐུགས་ཀུར་ཁ་འབྱེད་པ། གཡས་སུ་ཕྱག་རྡོར་ལྗང་སེར་མི་བསྐྱོད་པས་དབུ་བརྒྱན་པ། ཕྱག་གཡས་ན་རྡོ་རྗེ་འཛིན་པ། འོད་ཕྲེང་ཅན། གཙོ་བོའི་མདུན་འོག་གཡོན་དུ་མི་གཡོ་བ་ནག་པོ། གཡས་རལ་གྲི། གཡོན་ཞགས་པ།ཟུར་ཕུད་སྤྱི་བོ་གཡོན་དུ་འཕྱང་བ། མིག་གཅིག་ཡོ་བ། རྒྱན་དང་རང་འོད་བཅས། བྲག་གི་སྟེང་ན་ཁྲོ་བ་དང་བཅས་པས་འདུག་པ། བཞིན་ཁྲོ་གཉེར་བསྡུས་ཤིང་བྱིས་པའི་གཟུགས་ཅན་མཁྲང་བག་དང་ལྡན་པ། མདུན་འོག་གཡས་སུ་འཇིག་རྟེན་གསུམ་རྒྱལ་ནག་པོ་རྡོ་རྗེ་འཛིན་པ། རྩེ་བྲན་གྱི་རྒྱན་དང་འབར་ཕྲེང་ཅན། བཀའ་ལུང་ཉན་པ་ལྟར་འདུག་པ། ནུབ་ངོས་རྩིག་པའི་སྟེང་གཡོན་སྒོ་སྲུང་གདུལ་དཀའ་མདོག་ནག་པོ་དང་། སྟེང་གཡས་སྒོ་སྲུང་མངོན་ཕྱོགས་མདོག་དམར་པོ། གཉིས་ཀ་མིག་དམར་ཞིང་ཁྲོ་བའི་ཚུལ་772

ཅན། ཕྱག་ན་བེ་ཅོན་འཛིན་པ། ཆོས་འབྱུང་གི་མདུན་ཙམ་དུ་དཀྱིལ་འཁོར་གཉིས་པའི་གཙོ་བོ་ཤཱཀྱ་ཐུབ་པ་གསེར་མདོག་སྤྲུལ་སྐུ་རབ་བྱུང་གི་ཆ་ལུགས།ཆོས་འཆད་ཀྱི་ཕྱག་རྒྱ་མཛད་པ། དེའི་གཡས་སུ་རྡོ་རྗེ་དམ་པ་སྦྱིན་དམར་སེར་ཟུར་ཕུད་ལྔ་ལྡན་གཞོན་ནུའི་གཟུགས་ཅན། གཡོན་པས་ཨུཏྤལ་སྔོན་པོ་རྡོ་རྗེས་མཚན་པ་བསྣམས་པ། གཡས་མཆོག་སྦྱིན། བཞིན་འཛུམ་བག འོད་ཟེར་ཀུན་ཏུ་འཁོར་བ། ཤཱཀྱ་ཐུབ་གཡོན་དུ་བྱམས་པ་དམར་མོ་གུརྙེ་སྟེ་རིལ་བ་སྤྱི་བླུགས་འཛིན་པ། ལྷོ་ཕྱོགས་སུ་སྒྲིབ་པ་རྣམ་སེལ་གསེར་མདོག་ཐོར་ཚུགས་དང་ཅོད་པན་ཅན། ཕྱག་ན་ཡིད་བཞིན་ནོར་བུ་འཛིན་པ། བྱང་ཕྱོགས་སུ་སའི་སྙིང་པོ་ལྗང་གུ་བ་དན་རྩེ་མོ་རིན་པོ་ཆེས་མཚན་པ་འཛིན་པ།ནུབ་སྟེ་སྟེང་དབུས་སུ་ནམ་མཁའི་སྙིང་པོ་ལྗང་སེར་ན་བཟའ་དཀར་པོ་ཅན།རལ་གྲི་འཛིན་པ། དེའི་གཡས་ཀུན་ཏུ་བཟང་པོ་སེར་པོ་ཡིད་བཞིན་ནོར་བུ་འཛིན་པ། གཡོན་དུ་ངན་སོང་ཐམས་ཅད་སྤོང་པ་དཀར་པོ་ཕྱག་གཉིས་ངན་སོང་ནས་འདྲེན་པའི་ཚུལ་མཛད་པ། ལྷ་ཐམས་ཅད་ཐོར་ཚུགས་ཅོད་པན་ཅན། དར་གྱི་ན་བཟའ་གསོལ་བ། རྒྱན་ཐམས་ཅད་ཀྱིས་བརྒྱན་ཅིང་གཙོ་བོ་ལ་ཞལ་ཕྱོགས་པ། ཕྱག་མཚན་མེད་པ་ཐམས་ཅད་གཙོ་བོ་ལ་འདུད་པའི་ཚུལ་མཛད་པ། ཁྲོ་བོ་རྣམས་གཡོན་བརྐྱང་རོལ་པའི་ཁྲོ་བོའི་ཆས་སྤྱི་འགྲེ།ཐམས་ཅད་ཀྱང་པདྨ་དཀར་པོ་ཤ་སྟག་གི་གདན་ལ་འཁོད་པའོ། །འདི་ལ་བུ་སྟོན་ཞབས་ཀྱི་རྗེས་འབྲང་ཞ་ལུ་པ་ཡེ་ཤེས་རྒྱ་མཚོའི་དཀྱིལ་ཆོག་གི་སྟེང་་་་་་་ནས་དབང་བསྐུར་བ་དང་བསྙེན་སྒྲུབ་ཀྱི་རྒྱུན་ཚད་ལྡན་མཆིས་སོ། །༡༧773

གསུམ་པ་དང་གི་ཏིང་ངེ་འཛིན་གཙོ་བོར་བཏོན་པ་རྣལ་འབྱོར་གྱི་རྒྱུད་ལ།ཐོག་མར་ཡོ་ག་རྩ་བའི་རྒྱུད་དེ་ཉིད་འདུས་པའི་དུམ་བུ་དང་པོ་ལས་་་་་་་་་་་་་་གསུངས་པའི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་གཙོ་བསྡུས་ནི། །དབུས་སུ་རྣམ་སྣང་དཀར་པོ་ཞལ་བཞི་པ་ཞི་བས་གཟིགས་པ། ཕྱག་གཉིས་བྱང་ཆུབ་མཆོག་གི་ཕྱག་རྒྱ་མཛད་པའི་གཡས་པའི་མཛུབ་མོ་ལ་རྡོ་རྗེ་དམར་པོ་རྩེ་ལྔ་བརྟེན་པའི་ཚུལ་གྱིས་བསྣམས་པ། དར་དང་རིན་པོ་ཆེའི་རྒྱན་སོགས་འཁོར་ལོས་སྒྱུར་བའི་ཆ་བྱད་ཡོངས་སུ་རྫོགས་ཤིང་ཉི་མའི་རྒྱབ་ཡོལ་ཅན་སེང་གེའི་ཁྲི་ལ་བཞུགས་པ།དེའི་མདུན་དུ་སེམས་མ་རྡོ་རྗེ་མའི་ངོ་བོ་རྡོ་རྗེ་དམར་པོ་རྩེ་ལྔ་པ། གཡས་སུ་རིན་ཆེན་རྡོ་རྗེ་མའི་ངོ་བོ་ཡིད་བཞིན་ནོར་བུའི་རྩེ་མོ་དང་པོའི་རྡོ་རྗེ་རྩེ་ལྔས་མཚན་པ། རྒྱབ་ཏུ་རྡོ་རྗེ་ཆོས་མའི་ངོ་བོ་པདྨ་དཀར་དམར་འདབ་མ་བཅུ་དྲུག་པ་འདབ་བརྒྱད་བུར་དུ་ཁ་གྱེས་ཤིང་བྱེ་བ། འདབ་བརྒྱད་ཁ་མ་བྱེ་བ་གྱེན་བསྟན་ནང་དང་པོའི་རྡོ་རྗེ་རྩེ་ལྔ་པ་ཆུད་པ། གཡོན་དུ་རྡོ་རྗེ་ལས་མའི་ངོ་བོ་སྣ་ཚོགས་རྡོ་རྗེ་རྩེ་མོ་བཅུ་གཉིས་པ་ལྟེ་བ་དཀར།མདུན་གྱི་རྭ་གསུམ་སྔོ། གཡས་སེང་། གཡོན་ལྗང་། རྒྱབ་དམར་པ། ཤར་དུ་གླང་པོ་ཆེའི་ཁྲི་ལ་མི་བསྐྱོད་པ་སྔོན་པོ་ས་གནོན་ཕྱག་རྒྱས་རྡོ་རྗེ་རྩེ་ལྔ་བསྣམས་པ། ག་ཡས་སུ་རྡོ་རྗེ་སེམས་དཔའ་དཀར་པོ་ཕྱག་གཡས་པའི་སོར་མོ་དབུས་མའི་རྩེ་མོ་ལ་རྡོ་རྗེ་རྩེ་ལྔ་པ་ཐུགས་དར་གཏོད་པའི་ཚུལ་གྱིས་འཛིན་ཅིང་། གཡོན་ཁུ་ཚུར་གྱིས་དྲིལ་བུ་ཁ་ནང་བསྟན་བསྙེམས་པའི་ཚུལ་གྱིས་དཀུར་བརྟེན་པ། གཡོན་དུ་སྐལ་བཟང་སེམས་དཔའི་མཚོན་བྱེད་རྡོར་774

སེམས་དང་འདྲ་བ་གཅིགལྷོར་རྟ་མཆོག་གི་ཁྲི་ལ་རིན་ཆེན་འབྱུང་ལྡན་སེར་པོ་མཆོག་སྦྱིན་ཕྱག་རྒྱས་རིན་པོ་ཆེ་བསྣམས་པ། གཡས་སུ་རྡོ་རྗེ་རིན་ཆེན་སེར་པོ་ཕྱག་གཡས་རིན་པོ་ཆེ་སྤྱི་བོར་འཇོག་ཅིང་། གཡོན་དྲིལ་བུ་བསྣམས་ཚུལ་རྡོར་སེམས་དང་འདྲ་བ། གཡོན་དུ་དེ་དང་མཚུངས་པ་གཅིགནུབ་ཏུ་རྨ་བྱའི་ཁྲི་ལ་འོད་དཔག་མེད་དམར་པོ་མཉམ་བཞག་ཕྱག་རྒྱས་པདྨ་བསྣམས་པ། གཡས་སུ་རྡོ་རྗེ་ཆོས་དཀར་དམར་ཕྱག་གཡོན་བསྙེམས་པ་དང་བཅས་པས་པདྨའི་སྡོང་བུ་དཀུར་བརྟེན་ཅིང་གཡས་པའི་ཁུ་ཚུར་གྱི་མཐེབ་མཛུབ་གཉིས་ཀྱིས་ཐུགས་ནར་ཁ་འབྱེད་པ། གཡོན་དུ་དེ་མཚུངས་གཅིགབྱང་དུ་མཁའ་ལྡིང་གི་གདན་ལ་དོན་གྲུབ་ལྗང་གུ་སྐྱབས་སྦྱིན་ཕྱག་རྒྱས་སྣ་་་་ཚོགས་རྡོ་རྗེ་བསྣམས་པ།གཡས་སུ་རྡོ་རྗེ་ལས་ཞལ་དང་།བྱིན་པ་ནས་ཞབས་ཀྱི་བར་དཀར། ཞལ་གྱི་འོག་ནས་སྐེད་པའི་བར་དམར་སྐྱ། ཕྱག་གཉིས་དང་སྐེད་པའི་བར་སྔོ་སྐྱ། བརླ་གཉིས་སེར་སྐྱ། ལྷག་མ་སྔོན་པོ། ཕྱག་གཡས་སྣ་ཚོགས་རྡོ་རྗེ་ཐུགས་ཀུར་གཏོད་ཅིང་གཡོན་དེས་ཡུ་བ་བྱས་པའི་དྲིལ་བུ་་་་་་་་དཀུར་བརྟེན་པ། གཡོན་དུ་དེ་མཚུངས་བཅས། གཤེགས་པ་རྣམས་གཡོན་མཉམ་བཞག ཞབས་རྡོར་སྐྱིལ། ཞི་བའི་གཟིགས་སྟངས་ཉི་མའི་རྒྱལ་ཡོལ་སོགས་རྣམ་སྣང་དང་འདྲ། རྡོར་སེམས་ལ་སོགས་པ་ཐམས་ཅད་རབ་ཏུ་དགྱེས་པས་སྤྱན་གདངས་པ། སྒེག་པའི་ཉམས་ཅན་འཛུམ་པ་དང་བཅས་པ།རིགས་ལྔའི་ཅོད་པན་དར་དཔྱངས་རྒྱན་ཐམས་ཅད་ཀྱིས་བརྒྱན་པ། དར་དཀར་པོའི་སྟོད་གཡོགས་སྨད་གཡོགས། གཡོན་དུ་བཞུགས་པ་རྣམས་རྡོ་རྗེ་775

རིན་པོ་ཆེའི་ཅོད་པན་ཅན། སེམས་དཔའ་ཐམས་ཅད་ཞབས་སེམས་སྐྱིལ།ཟླ་བའི་རྒྱབ་ཡོལ་མངའ་བ། གཙོ་འཁོར་ཐམས་ཅད་པད་ཟླའི་གདན་དང་བཅས་པའོ། །འདི་ལ་རྩ་ལུགས་དང་འགྲེལ་ལུགས་ཀྱི་དབང་བསྐུར་བ།བསྙེན་སྒྲུབ་ཀྱི་རྒྱུན་དང་བཅས་པ་མཆིས་ཤིང་། འཇམ་དཔལ་གསང་ལྡན་ཙམ་ལས་གཞན་པའི་རྣལ་འབྱོར་རྒྱུད་ཀྱི་སྒྲུབ་དཀྱིལ་རྣམས་ནི་བུ་སྟོན་་་་་་་་་ཐམས་ཅད་མཁྱེན་པའི་བཀའ་སྲོལ་ཁོ་ན་ལས་འབྱོན་པ་ཤེས་པར་བྱའོ།།༡༨ཡོ་ག་བཤད་པའི་རྒྱུད་ལས་གསུངས་པའི་རྡོ་རྗེ་རྩེ་མོ་གསང་བ་མཆོད་ཆེན་་་་རིགས་པ་བསྡུས་པའི་དཀྱིལ་འཁོར་ཆེན་པོ་དགུའི་གཙོ་བོ་བསྡུས་པ་ལ་་་་་་་་་དབུས་སུ་གཙོ་བོ་རྣམ་པར་སྣང་མཛད། དེའི་གཡས་མདུན་མི་བསྐྱོད་པ།གཡོན་མདུན་དོན་གྲུབ། རྒྱབ་གཡས་རིན་འབྱུང་། རྒྱབ་གཡོན་འོད་དཔག་མེད་བཅས་དོར་དབྱིངས་དང་མཚུངས་པ། ཤར་དུ་སངས་རྒྱས་གཟུགས་ཅན་སྔོན་པོ་ཁྲོ་འཛུམ་མཆེ་གཙིགས་དར་དང་རིན་པོ་ཆེའི་རྒྱན་ཅན། ཕྱག་གཉིས་ཏི་རརྙི་རིའི་ཕྱག་རྒྱ་ཞེས་རྡོ་རྗེ་ནང་བསྡམས་མཐེ་བོང་གཤིབ་པས་རྡོ་རྗེ་འཛིན་པ། འབར་བའི་ཕྲེང་བའི་དབུས་ན་ཞབས་གཡས་བསྐུམ་གཡོན་བརྐྱང་གིས་པད་ཟླ་དང་གླང་པོའི་ཁྲི་ལ་བཞུགས་པ། ལྷོར་སངས་རྒྱས་ཉི་མ་གསེར་མདོག་བཞད་པའི་ཞལ་ཅན། ཕྱག་གཉིས་ཀྱིས་སོའི་ཕྲེང་བ་དང་མཐེ་བོའི་རྩེ་མོར་རྒྱལ་མཚན་རིན་པོ་ཆེའི་ཏོག་གིས་སྤྲས་པ་འཛིན་པ། རྡོར་སྐྱིལ་གྱིས་པད་ཟླ་རྟ་མཆོག་གི་ཁྲི་ལ་བཞུགས་པ། ནུབ་ཏུ་སྣ་ཚོགས་གཟུགས་ཅན་དམར་པོ། ཕྱག་གཉིས་ཆོས་འཆད། སྐྱིལ་ཀྲུང་པད་ཟླ་རྨ་བྱའི་ཁྲི་ལ་བཞུགས་776

པ།བྱང་དུ་ཆོས་འཛིན་རྒྱལ་པོ་ལྗང་གུ་སྐྱབས་སྦྱིན་སྣ་ཚོགས་རྡོ་རྗེ་འཛིན་པ།སྐྱིལ་ཀྲུང་པད་ཟླ་མཁའ་སྡིང་གི་ཁྲི་ལ་བཞུགས་པ། དེ་གསུམ་ཀ་ཉི་མའི་རྒྱལ་ཡོལ་ཅན། ཤར་ལྷོར་སྣ་ཚོགས་པད་ཟླ་ལ་རྡོ་རྗེ་སེམས་དཔའ་དཀར་པོ་རྡོ་དྲིལ་འཛིན་པ་སྤྱི་མཚུངས་ལ་འོད་དམར་པོ་འཕྲོ་བ། ལྷོ་ནུབ་ཏུ་པདྨ་དམར་པོའི་གདན་ལ་པད་མའི་སེམས་དཔའ་ཞལ་བཞི་དང་སྐུ་མདོག་དམར་པོ། ་་་་ཕྱག་བརྒྱད་གཡོན་བཞིས་པདྨའི་སྡོང་བུ་པདྨའི་ཁུ་ཚུར་གྱིས་བསྙེམས་ཚུལ་དུ་འཛིན་ཅིང་། གཡས་བཞིས་ཐུགས་ཀུར་ཁ་འབྱེད་པ། དབུ་ལ་དར་དང་པད་ཕྲེང་བཅིང་བ། ནུབ་བྱང་དུ་ཉི་མའི་སྟེང་དུ་པདྨ་ལ་རིན་ཆེན་སེམས་དཔའ་སེར་པོ་ཕྱག་གཉིས་རིན་ཆེན་ཁུ་ཚུར་གྱིས་རིན་པོ་ཆེ་བསྣམས་ཤིང་་་་་འོད་དམར་པོ་འཕྲོ་བ། བྱང་ཤར་དུ་པདྨ་ལ་རྡོ་རྗེ་ལས་ལྗང་གུ་རྡོ་རྗེ་རྒྱ་གྲམ་གྱི་ཅོད་པན་དར་དཔྱངས་ལྡན་པ། ཕྱག་གཉིས་རྒྱ་གྲམ་བསྣམས་པ། སེམས་དཔའ་བཞི་ལ་ཟླ་བའི་རྒྱབ་ཡོལ།ཞབས་སེམས་སྐྱིལ།གཙོ་འཁོར་ཐམས་ཅད་དར་དང་རིན་པོ་ཆེའི་རྒྱན་སོགས་སྤྱི་ལྟར་རོ། །༡༩ ཡོ་ག་ཆ་མཐུན་གྱི་རྒྱུད་དཔལ་མཆོག་དང་པོ་རིགས་བསྡུས་པའི་དཀྱིལ་འཁོར་དགུ་དང་། འཇིག་རྟེན་པའི་དཀྱིལ་འཁོར་བཞིའི་གཙོ་བསྡུས་ནི།དབུས་སུ་གཙོ་བོ་རྡོ་རྗེ་སེམས་དཔའ་དཀར་པོ་བཞད་ཅིང་འཛུམ་པ། ཕྱག་གཡས་གུང་མཐེབ་ཀྱིས་རྡོ་རྗེ་ཐུགས་ནར་གསོར་ཞིང་གཡོན་བསྙེམས་ཚུལ་གྱིས་དྲིལ་བུའི་ཁ་ནང་ཕྱོགས་་་་དཀུར་བརྟེན་པ། དབུ་རྒྱན་དང་པོ་སྣ་ཚོགས་རྡོ་རྗེའི་ཕྲེང་བ། དེའི་སྟེང་པད་ཕྲེང་། དེའི་སྟེང་རིན་པོ་ཆེའི་ཕྲེང་བ་དང་རིགས་ལྔའི་དབུ་རྒྱན་རྣམས་777

བརྩེགས་པ། གཡོན་ཕྱོགས་སུ་འགྱིང་ཞིང་དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། སྐུ་ལས་འོད་ཟེར་ཁ་དོག་སྣ་ལྔ་འཕྲོ་བ། ཞབས་སེམས་སྐྱིལ་གྱིས་སྡོང་བུ་དང་བཅས་པའི་པདྨ་ལ་བཞུགས་པའོ།།དེའི་གཡས་མདུན་དུ་མི་བསྐྱོད་པ་དཀར་པོ་ས་གནོན་རྡོ་རྗེ། རྒྱབ་གཡས་རིན་ཆེན་འབྱུང་ལྡན་སྔོན་པོ་མཆོག་སྦྱིན་རིན་ཆེན། རྒྱབ་གཡོན་འོད་དཔག་མེད་གསེར་མདོག་ཆོས་འཁོར་ཕྱག་རྒྱས་པདྨ།མདུན་གཡོན་དོན་ཡོད་གྲུབ་པ་སྣ་ཚོགས་མདོག་སྐྱབས་སྦྱིན་སྣ་ཚོགས་རྡོ་རྗེ་བསྣམས་པ། གཡོན་རྣམས་མཉམ་གཞག །གཤེགས་པ་བཞི་ཀ་དབུ་ལ་རིན་པོ་ཆེའི་སྟེང་རྡོ་རྗེ་བྱེད་པས་མཚན་པ།དར་རྒྱན་གཉིས་རིན་པོ་ཆེའི་རྒྱན་བརྒྱད་སོགས་སྤྱི་མཚུངས། པདྨ་ལ་སྐྱིལ་ཀྲུང་གིས་བཞུགས་པ། སྣ་ཚོགས་མདོག་ནི་རྡོར་དབྱིངས་ཀྱི་རྡོ་རྗེ་ལས་ལྟར་རོ། །ཤར་དུ་རྡུ་མཛད་སྔོན་པོ་ཁྲོས་པའི་ཚུལ་ཅན། རིན་པོ་ཆེ་པདྨ་རྡོ་རྗེས་དབུ་བརྒྱན་པ། ཕྱག་གཉིས་ཁམས་གསུམ་རྣམ་རྒྱལ་ཕྱག་རྒྱས་རྡོར་དྲིལ་བསྣམས་པ།འབར་བའི་ཕྲེང་བའི་དབུས་ན་ཞབས་གཡོན་བརྐྱང་དབང་ཕྱུག་གི་རྣ་བ་གཡོན་པ་དང་། གཡས་བསྐུམ་ཨུ་མའི་ནུ་མ་ལ་བརྫིས་པ། པདྨའི་གདན་ཅན།ལྷོར་ནམ་མཁའི་སྙིང་པོ་ལྗང་ཁུ། ཕྱག་གཉིས་ཀྱིས་རྡོ་རྗེ་རྩེ་ལྔའི་ཕྲེང་བ་རང་གི་དབུ་ལ་འཆིང་བའི་ཚུལ། རྟ་བདུན་གྱིས་དྲངས་པའི་ཤིང་རྟ་དང་སྣ་ཚོགས་པདྨ་ལ་སེམས་སྐྱིལ་གྱིས་བཞུགས་པ། ནུབ་ཏུ་འཇིག་རྟེན་དབང་ཕྱུག་དམར་སྐྱ། གཡོན་པདྨའི་ཁུ་ཚུར་གྱིས་པདྨ་དམར་པོ་བསྙེམས་པའི་ཚུལ་གྱིས་འཛིན་ཅིང་། གཡས་པའི་མཐེབ་མཛུབ་ཀྱིས་ཐུགས་ཀུར་ཁ་འབྱེད་པ་ལ་778

གཟིགས་པའི་ཚུལ། འོད་དཀར་པོ་འཕྲོ་ཞིང་སྣ་ཚོགས་པདྨ་ལ་སེམས་སྐྱིལ།བྱང་དུ་རྡོ་རྗེ་ཁུ་ཚུར་སེར་པོ།ཕྱག་གཉིས་ཐུགས་ཀུར་དམ་ཚིག་གི་ཁུ་ཚུར་གྱིས་རྡོ་རྗེ་འཚིར་བ། པདྨ་ལ་སེམས་སྐྱིལ། ཤར་ལྷོར་འཇམ་དཔལ་སྔོན་པོ་ཞལ་གཅིག་འཛུམ་པ།ཕྱག་བཞི་ཡིས་རལ་གྲི་རེ་རེ་བསྣམས་པ། འཁོར་ལོའི་ལྟེ་བར་སྣ་ཚོགས་པདྨ་ལ་སེམས་སྐྱིལ་གྱིས་བཞུགས་པ། ཟླ་བའི་རྒྱབ་ཡོལ་ཅན། དེའི་མདུན་ནང་ཟུར་དུ་ཞི་བ་མདུང་གི་དབང་བྱུག་སྔོ་ནག རྩ་བའི་ཞལ་ཞི་བ། ལྷག་མའི་ཞལ་གསུམ་ཁྲོས་པ། མདུན་གྱི་ཕྱག་བཞིས་རྩེ་གསུམ།ཁ་ཊྭཱཾ། ཕྲེང་བ། གཡུང་དྲུང་དང་། རྒྱབ་ཀྱི་ཕྱག་བཞིས་ཀྱང་ཕྱག་མཚན་དེ་མཚུངས་འཛིན་པའི་སྤྱི་བོར་ཁྲོ་བོ་འཇིགས་བྱེད་ནག་པོ་སྐུ་ཆུང་ངུ། ལག་པ་བཞིས་རྩེ་གསུམ་ཐོད་པ་དང་གླང་པགས་རློན་པ་བརྒྱངས་ནས་འཛིན་པ།དར་དང་རིན་ཆེན་སྟག་ཤམ་རྒྱན་ལྡན། སྤྲིན་ཕུང་འཁྲིགས་པའི་དབུས་ན་འགྱིང་བ་ལྟ་བུ་བཀོད་ཕུལ་གང་མཛེས་བྱ། འདི་རིགས་ཟུར་གྱི་ཕོ་ཉ་རྣམས་སྐུ་ཚད་ཆུང་ངུར་བྲི། ལྷོ་ནུབ་ཏུ་ནམ་མཁའ་མཛོད་ཞལ་དཀར། མགྲིན་པ་ནས་སྐད་པའི་བར་དམར་སྐྱ།བརླ་གཉིས་སེར་སྐྱ།པུས་མོ་ཕྱག་ངར་ཕྲག་པ་སོགས་སྔོན་པོ། ཕྱག་མགོ་གཉིས་དང་རྐང་པ་གཉིས་ལྗང་ཁུ། གཡས་སྣ་ཚོགས་རྡོ་རྗེ་ཐུགས་ཀུར་གཏོད་པ། དེས་མཚན་པའི་དྲིལ་བུ་གཡོན་པའི་ཁུ་ཚུར་གྱིས་དཀུར་བརྟེན་པ། སྣ་ཚོགས་རྡོ་རྗེའི་ཕྲེང་བས་དབུ་བརྒྱན་པ། པདྨ་ལ་སེམས་སྐྱིལ་གྱིས་བཞུགས་པ། དེའི་ཟུར་དུ་ནག་པོ་ཆེན་པོ་མཐིང་ནག་ཁྲོས་པ་ཐོད་སྐམ་གྱི་དབུ་རྒྱན་ཅན།ལག་པ་བཅུས་ཁ་ཊྭཱཾ་དང་ཐོད་པ་ཐོགས་779

པ། དར་དང་རིན་ཆེན་སྟག་ཤམ་རྒྱན་ལྡན། གར་སྟབས་ཀྱིས་སྤྲིན་དབུས་ལ་རོལ་བ། ནུབ་བྱང་དུ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་སྐོར་བ་གསེར་མདོག གཡས་སུ་གུང་མོའི་རྩེར་རྡོ་རྗེ་རྩེ་གཅིག་དབྱིབས་ཅན་གྱི་འཁོར་ལོ་རྩིབས་བརྒྱད་ཐུགས་ཀུར་བསྐོར་ཞིང་གཡོན་གདན་ལ་བརྟེན་པ།སྤྱན་བགྲད་པ། པདྨ་ལ་སེམས་སྐྱིལ།དེའི་ཟུར་དུ་མིང་པོ་གསུམ་ནི་སེང་གེའི་གདན་གྱི་སྟེང་དུ་དབུས་སུ་རྒྱལ་བར་བྱེད་པ་དཀར་པོ། གཡས་སུ་སྤྲང་རྩིར་བྱེད་པ་སེར་པོ། གཡོན་དུ་དོན་ཐམས་ཅད་གྲུབ་བྱེད་ལྗང་གུ། གསུམ་ཀ་གོ་ཆ་དང་ཡ་ལད་བགོས་ཤིང་། གཡས་ཐོད་པ་དང་གཡོན་མདའ་གཞུ་ཐོགས་པ།ལྷའི་གོས་དང་ཕྲེང་བས་བརྒྱན་ཅིང་ཁྲོ་འཛུམ་ཅན་འོད་ཕྲེང་གི་དབུས་ན་་་་་གནས་པ། བྱང་ཤར་དུ་རྡོ་རྗེ་གནོད་སྦྱིན་མཐིང་ནག་ཁྲོ་འཛུམ་ཅན། ཕྱག་གཉིས་རྡོ་རྗེ་ཁུ་ཚུར་གྱིས་རྡོ་རྗེས་མཚན་པའི་མཆེ་བ་ཁ་འགྲམ་གཉིས་སུ་་་་་་་འཛིན་པ། ཅོད་པན་དང་རྡོ་རྗེའི་ཕྲེང་བ་དར་དཔྱངས་ཀྱིས་དབུ་བརྒྱན་པ།འབར་ཕྲེང་གི་དབུས་ན་སེམས་སྐྱིལ་གྱིས་པད་ཉི་ལ་བཞུགས་པའོ། །དེའི་མདུན་ཟུར་དུ་སྲིང་མོ་བཞི་ནི། ཕག་མོ་གསེར་མདོག་གསེར་བུམ་ཐོགས་པ།གསོད་མ་ནག་མོ་རལ་གྲི་དང་ཕུབ་ཐོགས་པ། གྲུབ་པ་མོ་དཀར་མོ་གྲི་རིང་ཐོགས་པ། དགའ་བ་མོ་དམར་མོ་མདའ་གཞུ་འཛིན་པ། བཞི་ཀ་རིན་པོ་ཆེ་དང་དར་དཔྱང་གིས་དབུ་བརྒྱན་ཅིང་སྤྲིན་ཕུང་ལ་གནས་པ། ཆ་ལུགས་དམིགས་ཀྱིས་མ་བསལ་བའི་གཙོ་འཁོར་ཐམས་ཅད་དར་དང་རིན་པོ་ཆེའི་རྒྱན་ཤ་སྟག་དང་ལྡན་པའོ། །༢༠ ཡོ་ག་ཡན་ལག་གི་རྒྱུད་ཁམས་གསུམ་རྣམ་780

རྒྱལ་གྱི་དཀྱིལ་འཁོར་བཀའ་ཉན་རྡོ་རྗེའི་རིགས་བཅས་ཀྱི་གཙོ་བསྡུས་ནི།་་་་དབུས་སུ་སེང་ཁྲི་པད་ཟླ་ལ་རྣམ་པར་སྣང་མཛད་རྡོར་དབྱིངས་ལྟར་ལ།་་་་་་འདིར་ཉི་མའི་རྒྱབ་ཡོལ་མ་གསུངས་པས་འོད་ཟེར་འཕྲོ་བ་བྱ། དེའི་མདུན་དུ་རྡོ་རྗེ་རྩེ་ལྔ་པ། གཡས་སུ་རིན་པོ་ཆེ་འོད་འབར་བ། རྒྱབ་ཏུ་པད་མ་དམར་པོ། གཡོན་དུ་སྣ་ཚོགས་རྡོ་རྗེ། ཕྱག་རྒྱ་བཞི་ཀ་ཟླ་བའི་སྟེང་དུ་འོད་ཕྲེང་གི་དབུས་ན་གནས་པ། ཁ་དོག་ངེས་ཅན་མི་གསལ་རུང་། ཕྱོགས་མདོག་བྱ་ཆོགཤར་དུ་གླང་ཆེན་ཁྲི་ལ་རྡོ་རྗེ་རྒྱུ་མཛད་སྔོན་པོ་རྡོར་དྲིལ་བསྣམས་པ། ལྷོར་རྟ་མཆོག་གི་ཁྲི་ལ་རིན་ཆེན་རྒྱུ་མཛད་སེར་པོ་གཡས་རིན་པོ་ཆེ། ནུབ་ཏུ་རྨ་བྱའི་ཁྲི་ལ་པདྨ་རྒྱུ་མཛད་དམར་པོ་གཡས་པདྨ། བྱང་དུ་མཁའ་ལྡིང་གི་ཁྲི་ལ་ལས་ཀྱི་རྒྱུ་མཛད་ཞལ་དང་བྱིན་པ་མན་ཆད་དཀར་པོ། ཞལ་འོག་ནས་སྐེད་པའི་བར་དམར་སྐྱ། སྐེད་པ་དང་ཕྱག་གཉིས་སྔོ་སྐྱ། བརླ་གཉིས་སེར་སྐྱ།ལྷག་མ་སྔོན་པོ། གཡས་སྣ་ཚོགས་རྡོ་རྗེ་བསྣམས་པ། རྒྱུ་མཛད་བཞི་ཀ་ཕྱག་གཉིས་ཐུགས་སྐར་ཁམས་གསུམ་རྣམ་རྒྱལ་གྱི་ཕྱག་རྒྱ་མཛད་པ།ཞལ་རས་ཁྲོ་འཛུམ་རིན་པོ་ཆེ་དང་རྡོ་རྗེའི་ཕྲེང་བ་དར་དཔྱངས་བཅས་པས་དབུ་བརྒྱན་པ།རང་རང་གི་ཁྲི་སྟེང་པད་ཟླའི་གདན་ལ་ཞབས་གཡོན་བརྐྱང་བས་དབང་་་་་་ཕྱུག་དཀར་པོ་མགྲིན་པ་སྔོན་པོ་གཡས་རྡོ་རྗེ་རྩེ་གསུམ་དང་གཡོན་མདུང་རྩེ་གསུམ་བསྣམས་པ། སྦྲུལ་གྱི་སེ་རལ་ཁ་དང་རིན་པོ་ཆེའི་རྒྱན་ཅན་གྱི་རྣ་བ་གཡོན་པར་བརྫིས་པ། གཡས་བསྐུམ་པས་ཨུ་མ་སེར་མོ་ཕྱག་མཚན་དབང་ཕྱུག་དང་འདྲ་བ་གན་རྐྱལ་གྱི་ནུ་མར་བརྫིས་ཤིང་འབར་ཕྲེང་གི་དབུས་ན་་་་78།

བཞེངས་པ། ཤར་སྟོར་དྲག་པོ་དཀར་པོ་སྤྱན་གསུམ་ཕྱག་བཞི་པ། གཡས་དང་བོས་ཡུམ་ལ་འཁྱུད་པ། འོག་མ་མཆོག་སྦྱིན་དང་བཅས་རྡོ་རྗེ་རྩེ་གསུམ།གཡོན་དང་པོས་མདུང་རྩེ་གསུམ།འོག་མས་ཁ་ཊྭཱཾ་ག་བསྣམས་པ། སྦྲུལ་གྱིས་སེ་རལ་ཁར་བྱས་ཤིང་རིན་པོ་ཆེ་དང་ཟླ་བ་བྱེད་པས་དབུ་བརྒྱན་པ། ཁྱུ་མཆོག་ལ་ཞོན་ཅིང་ཡུམ་ཨུ་མ་སེར་མོ་གཡས་རྡོ་རྗེ་རྩེ་གསུམ། གཡོན་མདུང་རྩེ་གསུམ་བསྣམས་པས་གཡོན་ངོས་ནས་འཁྱུད་པ། སྟོ་ནུབ་ཏུ་རྡོ་རྗེ་འཁྱིལ་པ་དམར་པོ་གཡས་པདྨ་ལ་གནས་པའི་རྡོ་རྗེ་དང་། གཡོན་པདྨ་ལ་གནས་པའི་ཉི་མ་འཛིན་པ། ཡུམ་རྡོ་རྗེ་བདུད་རྩི་མ་དེ་དང་མཚུངས་པས་གཡོན་ངོས་ནས་འཁྱུད་པ། རྟ་བདུན་གྱིས་དྲངས་པའི་ཤིང་རྟ་ལ་གནས་པ་ནུབ་བྱང་དུ་རྡོ་རྗེ་གླང་སྣ་དཀར་པོ། གཡས་རྡོ་རྗེ་རྩེ་གསུམ། གཡོན་ཐོང་གཤོལ་ཐོགས་ནས་གླང་ལ་ཞོན་པ། ཡུམ་རྡོ་རྗེ་འཇུ་བ་མོ་དཀར་མོ་རལ་གྲི་འཛིན་པས་གཡོན་ནས་རོལ་བ། བྱང་ཤར་དུ་ཁྲན་རྡོ་རྗེ་ལྕགས་ཀྱུ་སྔོན་པོ་ཕག་གི་གདོང་པ་ཅན། གཡས་རྡོ་རྗེ་རྩེ་གསུམ། གཡོན་ལྕགས་ཀྱུ་བསྣམས་ཤིང་ཀླུའི་རྒྱལ་པོ་ཤེ་ཥ་ལ་ཞོན་པ། བྲན་མོ་རྡོ་རྗེ་ཁ་སྔོན་པོ་གཡས་རྡོ་རྗེ་རྩེ་གསུམ།གཡོན་རལ་གྲི་འཛིན་ནས་མི་ལ་ཞོན་པ། ཐམས་ཅད་ཀྱང་དར་དང་རིན་པོ་ཆེའི་རྒྱན་གྱིས་བརྒྱན་ཅིང་འབར་ཕྲེང་གི་དབུས་ན་གནས་པའོ། །༢༡ ཡོ་ག་འཕྲོས་པའི་རྒྱུད་དུ་གྲགས་པ་ངན་སོང་སྦྱོང་རྒྱུད་བརྟགས་པ་ལས་གསུངས་པའི་སྦྱོང་དཀྱིལ་བཅུ་གཉིས་ཀྱི་གཙོ་བོ་བསྡུས་པ། དབུས་སུ་སེང་གེའི་ཁྲི་ལ་བཅོམ་ལྡན་རྣམ་པར་སྣང་མཛད་དཀར་པོ་ཞལ་བཞི་པ། ཕྱག་གཉིས་མཉམ་782

བཞག་གི་ཕྱག་རྒྱས་རྡོ་རྗེ་དཀར་པོ་རྩེ་ལྔ་པ་བསྣམས་པ། ཤར་དུ་སྦྱོང་བའི་རྒྱལ་པོ་དཀར་དམར་ས་གནོན་མཉམ་བཞག ལྷོར་རྒྱལ་མཆོག་རིན་ཆེན་སྔོན་པོ་མཆོག་སྦྱིན་མཉམ་བཞག ནུབ་ཏུ་ཤཱཀྱ་རིག་དབང་དམར་སེར་ཕྱག་གཉིས་མཉམ་བཞག བྱང་དུ་མེ་ཏོག་ཆེར་རྒྱས་ལྗང་གུ་སྐྱབས་སྦྱིན་མཉམ་བཞག་མཛད་པ་སྟེ། གདན་གླང་པོ་རྟ་མཆོག་རྨ་བྱ་མཁའ་ལྡིང་གི་ཁྲི་དང་།གཤེགས་པ་ལྔ་ཀ་ཞི་བའི་གཟིགས་སྟངས་ཅན།འཁོར་ལོས་སྒྱུར་པའི་ཆ་བྱད་མངའ་བ།ཉི་མའི་རྒྱབ་ཡོལ་ཅན།པད་ཟླ་ལ་རྡོ་རྗེ་སྐྱིལ་ཀྲུང་གིས་བཞུགས་པ།ཤར་ལྷོར་སྤྱན་མ་དཀར་མོ་གཡས་འཁོར་བ།ལྷོ་ནུབ་ཏུ་མཱ་སྐ་སྔོན་མོ་གཡས་རིན་པོ་ཆེ། ནུབ་བྱང་དུ་གོས་དཀར་མོ་དམར་མོ་གཡས་པདྨ། བྱང་ཤར་དུ་སྒྲོལ་མ་ལྗང་གུ་གཡས་སྣ་ཚོགས་རྡོ་རྗེ་ཐུགས་ཀུར་འཛིན་ཅིང་གཡོན་པ་་་་་་་་རྣམས་གདན་ལ་བརྟེན་པ། སེམས་སྐྱིལ་གྱིས་པད་ཟླ་ལ་བཞུགས་པ། དར་རྒྱན་སོགས་སྤྱི་འགྲེ།ཤར་གཡས་སུ་སྐུ་དཀྱིལ་གཙོ་བོ་ཤཱཀ་ཐུབ་གསེར་མདོག་སྡིག་པ་སྲེག་པའི་ཕྱག་རྒྱ་ཅན། འདི་རྡོ་རྗེ་མ་དང་ས་གནོན་མཉམ་གཞག་ཏུའང་ཟེར། དར་དམར་པོའི་སྟོད་གཡོགས་སྨད་ཅན།ནུབ་གཡས་སུ་གསུང་དཀྱིལ་གཙོ་བོ་ཚེ་དཔག་མེད་ལོངས་སྤྱོད་རྫོགས་པའི་ཆས་ཅན་སྤྱི་དང་་་་་་་་་མཚུངས་པ། ནུབ་གཡོན་དུ་ཐུགས་དཀྱིལ་གྱི་གཙོ་བོ་ཕྱག་རྡོར་འཆི་བདག་འཇོམས་པ་དཀར་པོ་རྡོར་སེམས་ལྟ་བུ།ལྷོར་ཡོན་ཏན་དཀྱིལ་འཁོར་གྱི་གཙོ་བོ་ཀུན་བཟང་སེར་པོ། ཕྱག་གཡས་མཆོག་སྦྱིན་དང་གཡོན་རིན་པོ་ཆེའི་སྙེ་མ་འཛིན་པ། བྱང་དུ་ཕྲིན་ལས་དཀྱིལ་འཁོར་གྱི་གཙོ་བོ་པད་ཉི་དང་གདུག་783

པ་ཅན་སྙེལ་བའི་སྟེང་དུ་འཇིག་རྟེན་གསུམ་རྒྱལ་སྔོན་པོ་དབུ་དང་ཕྱག་་་་་་་་་མཐའ་ཡས་པ། སྦྲུལ་དང་ཐོད་ཕྲེང་སོགས་མི་སྡུག་པའི་རྒྱན་དང་སྟག་ཤམ་ཅན། རྩ་བའི་ཕྱག་གཉིས་རྒྱུ་མཛད་ཀྱི་ཕྱག་རྒྱ། ལྷག་མ་གཡས་རྣམས་མཚོན་ཆ་སྣ་ཚོགས། གཡོན་ན་མགོ་ཐོད་ཤས་གང་བ་ཁོ་ན་བསྣམས་པ། མ་རུངས་པའི་རྒྱུ་མ་དྲངས་ཏེ་གསོལ་བའི། གཡས་བསྐུམ་གཡོན་བརྐྱང་གིས་མེ་འབར་བའི་དབུས་ན་བཞེངས་པ། མདུན་གཡོན་འཇིག་རྟེན་པའི་དཀྱིལ་འཁོར་རྣམས་ཀྱི་གཙོ་བོ་མཚོན་བྱེད་ཕྱག་རྡོར་དཀར་པོ་རྡོར་སེམས་སྤྱི་དང་འདྲ་བ།འཇིག་རྟེན་གསུམ་རྒྱལ་མ་གཏོགས་པ་གཙོ་བོ་ལྔ་ཀ་འཁོར་ལོས་སྒྱུར་བའི་ཆ་བྱད་ཅན། འོད་ཀྱི་དཀྱིལ་འཁོར་འཁྲིགས་པ། པད་ཟླ་རྡོ་རྗེ་སྐྱིལ་ཀྲུང་གིས་བཞུགས་པའོ། །༢༢ སྦྱོང་རྒྱུད་ཤཱཀ་ཐུབ་གཙུག་ཏོར་དགུ་པའི་དཀྱིལ་འཁོར་གྱི་གཙོ་བོ་ཤཱཀྱ་ཐུབ་པ་གསེར་མདོག་དར་དང་རིན་པོ་ཆེའི་རྒྱན་སོགས་་་་་་་་འཁོར་ལོས་བསྒྱུར་པའི་ཆ་ལུགས་རྫོགས་པ། ཕྱག་གཉིས་ཆོས་འཁོར་གྱི་ཕྱག་རྒྱ་མཛད་ཅིང་སེང་གེའི་ཁྲི་དང་པད་ཟླའི་གདན་ལ་རྡོ་རྗེ་སྐྱིལ་ཀྲུང་གིས་་་་་་་བཞུགས་པ། ཤར་དུ་རྡོ་རྗེ་གཙུག་ཏོར་དཀར་པོ་ས་གནོན་གྱི་ཕྱག་རྒྱ། ལྷོར་རིན་ཆེན་གཙུག་ཏོར་སྔོན་པོ་མཆོག་སྦྱིན། ནུབ་ཏུ་པདྨ་གཙུག་ཏོར་དམར་པོ་མཉམ་བཞག བྱང་དུ་སྣ་ཚོགས་གཙུག་ཏོར་ལྗང་གུ་སྐྱབས་སྦྱིན་མཛད་པ།ཤར་ལྷོར་གཙུག་ཏོར་གཟི་བརྗིད་དཀར་དམར་ཕྱག་གཡས་ཉི་མའི་དཀྱིལ་་་་འཁོར། གཡོན་ཁུ་ཚུར་དཀུར་བརྟེན་པ། ལྷོ་ནུབ་ཏུ་གཙུག་ཏོར་རྒྱལ་མཚན་དམར་ནག །གཡས་ཡིད་བཞིན་ནོར་བུའི་རྒྱལ་མཚན། གཡོན་ཁུ་ཚུར་784

དཀུར་བརྟེན་པ། ནུབ་བྱང་དུ་གཙུག་ཏོར་རྣོན་པོ་སྔོ་སངས་གཡས་རལ་གྲི།གཡོན་གླེགས་བམ་ཐུགས་དར་འཛིན་པ། བྱང་ཤར་དུ་གཙུག་ཏོར་གདུགས་དཀར་དཀར་པོ་ཕྱག་གཉིས་ཀྱིས་གདུགས་དཀར་པོ་མདུན་དུ་བསྣམས་པ།ཐམས་ཅད་ཀྱང་རྒྱན་ཆ་ལུགས་གཙོ་བོ་དང་མཚུངས་པ། པད་ཟླ་ལ་སྐྱིལ་ཀྲུང་གིས་བཞུགས་པའོ།།༢༣ རྒྱུད་ཐམས་ཅད་ཀྱི་བདག་པོ་མཚན་ཡང་དག་པར་བརྗོད་པའི་མན་ངག་འཇམ་དཔལ་ཆེ་བ་ནམ་མཁའི་དྲི་མེད་ཆོས་་་་་་་་་དབྱིངས་གསུང་གི་དབང་ཕྱུག་དང་འབྲིང་པོ་འཇམ་དཔལ་གསང་ལྡན་གྱི་་་་གཙོ་བོ་བསྡུས་པ། སྨད་ཀྱི་དབུས་སུ་གཙོ་བོ་འཇམ་དཔལ་དབྱངས་དཀར་པོ་ཞལ་བཞི། ཕྱག་བརྒྱད་ཀྱི་དང་པོ་གཉིས་ཆོས་འཆད། གཡས་གསུམ་རལ་གྲི་མདའ། རྡོ་རྗེ། གཡོན་གསུམ་གླེགས་བམ། གཞུ། དྲིལ་བུ་བསྣམས་པ། དབུ་རྒྱན་རིམ་བཞི་རྡོ་རྗེ་རིན་ཆེན་པདྨ་རྒྱ་གྲམ་གྱི་ཕྲེང་བའི་སྟེང་དུ་རྩེ་བྲན་གྱིས་མཛེས་པ། སེང་་གིས་བཏེགས་པའི་ཁྲི་དང་པད་ཟླ་ལ་བཞུགས་པ། མདུན་གཡས་སུ་གླང་པོ་ཆེའི་ཁྲི་ལ་མི་བསྐྱོད་པ་སྔོན་པོ་ཞལ་བཞི་ལས་གསུམ་ཁྲོ་་་་་་ཉམས། གཡོན་པ་ཚེམས་ཀྱིས་མ་མཆུ་མནན་པ། ཕྱག་བརྒྱད་གཡས་བཞིས་རལ་གྲི། རྡོ་རྗེ། མདའ། ལྕགས་ཀྱུ། གཡོན་བཞི་སྡིགས་མཛུབ། དྲིལ་བུ། གཞུ།ཞགས་པ་བསྣམས་པ། རྒྱབ་གཡས་རྟ་མཆོག་གི་ཁྲི་ལ་རིན་ཆེན་འབྱུང་ལྡན་ཞལ་བཞིའི་རྩ་ཞལ་དང་སྐུ་མདོག་གསེར་མདོག གཡས་ནག རྒྱབ་དཀར།གཡོན་དམར། ཕྱག་བརྒྱད་གཡས་བཞིས་རྡོ་རྗེ་རལ་གྲི། མདའ། ལྕགས་ཀྱུ།གཡོན་བཞིས་ནོར་བུའི་རྒྱལ་མཚན། དྲིལ་བུ། གཞུ། ཞགས་པ་བསྣམས་པ།785

རྒྱབ་གཡོན་རྨ་བྱའི་ཁྲི་ལ་འོད་དཔག་མེད་ཞལ་བཞིའི་རྩ་ཞལ་དང་སྐུ་མདོག་དམར་གཡས་ནག རྒྱབ་དཀར། གཡོན་སེར། ཕྱག་བརྒྱད་གཡས་བཞིས་རྡོ་རྗེ།མདའ། རལ་གྲི། ལྕགས་ཀྱུ། གཡོན་བཞིས་པདྨ། གཞུ། ཞགས་པ། དྲིལ་བུ་བསྣམས་པ། མདུན་གཡོན་མཁའ་ལྡིང་ཁྲི་ལ་དོན་ཡོད་གྲུབ་པ་ནག་པོ། ཞལ་བཞིའི་དབུས་ཞལ་ནག་པོ་མཆེ་བ་གཙིགས་པ། གཡས་གཡོན་གཉིས་དཀར་པོ་ཞི་བ། རྒྱལ་ཞལ་དམར་པོ་སྒེག་ཉམས། ཕྱག་བརྒྱད་གཡས་བཞིས་རལ་གྲི།རྡོ་རྗེ། མདའ། ལྕགས་ཀྱུ། གཡོན་བཞིས་དྲིལ་བུ། གཞུ། སྡིགས་མཛུབ། ཞགས་པ་བསྣམས་པ། རིགས་བཞི་ཀ་ལ་པདྨ་དང་ཉི་མའི་གདན་ནོ། །སྟེང་དབུས་སུ་གཙོ་བོ་འཇམ་དཔལ་ཡེ་ཤེས་སེམས་དཔའ་དཀར་པོ་ཞལ་དྲུག་གི་རྩ་ཞལ་སྔོ།སྟེང་ཞལ་གཉིས་བརྩེགས་དཀར། གཡས་སེར། རྒྱབ་དམར། གཡོན་ལྗང་།ཕྱག་གཉིས་མཉམ་བཞག་མཛད་པའི་གཡས་པས་ཨུཏྤལ་དམར་པོ་དང་།གཡོན་པས་སྔོན་པོའི་སྡོང་བུ་འཛིན་ཅིང་མེ་ཏོག་སྙན་གྱི་ཐད་ཀུར་ཁ་བྱེ་་་་་་་བའི་སྟེང་ན་གླེགས་བམ་རེ་རེས་མཚན་པ། ཨིནྡྲ་ནཱི་ལའི་གཙུག་ཕུད་དང་ཉི་མའི་འོད་མངའ་བ། སེང་གེའི་ཁྲི་ལ་བཞུགས་པ། གཙོ་བོ་གཉིས་ཀྱི་འོག་མ་ལས་སྟེང་མ་ཅུང་ཟད་ཆུང་ཞིང་འཁོར་རྣམས་ཀྱང་རིགས་བཞི་སྔ་མ་བཞི་་་་་ཅུང་ཟད་ཆེ་ཞིང་། ཕྱི་མ་འདི་རྣམས་ཆུང་བར་བྲིས་ན་མཛེས་ཆ་ཐོན་པར་འོང་། གཙོ་འཁོར་དེ་དག་གི་ཤར་མདུན་དུ་མི་བསྐྱོད་པ་སྔོན་པོ་ས་གནོན་མཉམ་གཞག ལྷོར་རིན་འབྱུང་སེར་པོ་མཆོག་སྦྱིན་མཉམ་གཞག ནུབ་ཏུ་འོད་དཔག་མེད་དམར་པོ་མཉམ་གཞག བྱང་དུ་དོན་གྲུབ་ལྗང་གུ་སྐྱབས་786

སྦྱིན་མཉམ་གཞག གླང་ཆེན་རྟ་མཆོག་རྨ་བྱ་མཁའ་ལྡིང་གི་ཁྲི་ཅན། རིགས་ལྔ་ཕྱི་མའི་ཁྲི་རྣམས་དར་གྱི་འགེབས་དང་ལྡན་ཞིང་། གཙོ་འཁོར་དེ་དག་ཐམས་ཅད་རྡོར་སྐྱིལ་ཁོ་ནས་བཞུགས་པ། རིགས་བཞི་ཕྱི་མ་རྣམས་ཀྱི་གཡས་གཡོན་དུ་ཨུཏྤལ་ལ་གནས་པའི་རལ་གྲི་དང་པུསྟེ་རེ་རེ་བྲི། ཤར་ལྷོར་སེམས་མ་རྡོ་རྗེ་མ་དཀར་མོ་གཡས་རྡོ་རྗེ་ཐུགས་གར་འཛིན་པ།ལྷོ་ནུབ་ཏུ་རིན་ཆེན་རྡོ་རྗེ་མ་སྔོན་མོ་གཡས་རིན་པོ་ཆེ། ནུབ་བྱང་དུ་ཆོས་ཀྱི་རྡོ་རྗེ་མ་དམར་མོ་གཡས་པདྨ། བྱང་ཤར་དུ་ལས་ཀྱི་རྡོ་རྗེ་མ་ལྗང་གུ་གཡས་སྣ་ཚོགས་རྡོ་རྗེ་འཛིན་ཅིང་།ཕྱག་གཡོན་པ་ཐམས་ཅད་ཁུ་ཚུར་དཀུར་བརྟེན་པས་ཨུཏྤལ་པུ་སྟེས་མཚན་པ་བསྣམས་པ།ཞབས་སེམས་སྐྱིལ། གཙོ་འཁོར་ཐམས་ཅད་དར་དང་རིན་པོ་ཆེའི་རྒྱན་ལྡན་པད་ཟླའི་གདན་ལ་བཞུགས་པའོ། །༢༤ཐ་མར་དགེ་བ་བྱ་རྒྱུད་ནོར་ཅན་དང་རྒྱས་པའི་རིགས་ཀྱི་གཙོ་བོ་རྒྱལ་ཆེན་རྣམ་་་་་་་ཐོས་སྲས་གསེར་བཙོ་མའི་མདོག་ཅན། ཞལ་གཅིག་ཕྱག་གཉིས་གཡས་པས་ཡིད་བཞིན་གྱི་ནོར་བུས་མཚན་པའི་རྒྱལ་མཚན། གཡོན་པས་གཏེར་གྱི་ནེའུ་ལེ་ནོར་བུའི་ཆར་འབེབས་པ་བསྣམས་པ།རིན་པོ་ཆེའི་ཐོར་ཚུགས་དང་དབུ་རྒྱན་སོགས་རྒྱན་ཐམས་ཅད་ཀྱིས་བརྒྱན་ཅིང་དར་སྣ་ཚོགས་པའི་ན་བཟའ་ལྷབ་ལྷུབ་ཏུ་གསོལ་བ།ཕྲག་པ་གཡས་ནས་ཉི་མ། གཡོན་ནས་ཟླ་བ་འཆར་བ།པད་ཟླའི་གདན་ལ་སེང་གེ་དཀར་མོ་ལུས་ཉམས་རྩལ་དང་ལྡན་ཞིང་ཉལ་་་་་སྟབས་སུ་གནས་པས་ནེའུ་ལེ་ལ་མིག་མངོན་དུ་ཕྱོགས་པའི་སྟེང་ན་རོལ་་་་་་་་སྟབས་ཀྱིས་བཞུགས་པའི་དབུ་གཙུག་གི་ཆར་རྒྱལ་བ་རིན་ཆེན་མང་གསེར་787

མདོག་སྤྲུལ་སྐུ་རབ་བྱུང་གི་ཚུལ་མཆོག་སྦྱིན་མཉམ་གཞག་མཛད་པ། གཡོན་ཟུར་གྱི་རྒྱབ་གྲིབ་ཏུ་གཏེར་བདག་གཞན་གྱིས་མི་ཐུབ་པ་དཀར་པོ་གཞོན་་་་་ནུའི་ལུས་ལ་སྡང་མིག་དམར་བ། ཕྱག་གཡས་ལྕགས་ཀྱུ། གཡོན་གཏེར་བུམ།དར་དཀར་དང་རིན་པོ་ཆེའི་རྒྱན་ལྡན།ཞབས་འདོར་ཐབས། ཤར་དུ་ཛམྦྷལ་སེར་པོ་རིན་པོ་ཆེ་བསྣམས་པ། ལྷོར་གང་བ་བཟང་པོ་སེར་པོ་རིན་པོ་ཆེའི་བུམ་པ་གང་བ།ནུབ་ཏུ་གཡས་ཟུར་གྱི་རྒྱབ་གྲིབ་ཏུ་མངོན་པ་བདེ།མཆན།ནོར་བུ་བཟང་པོ་དཀར་པོ་ནོར་བུ། བྱང་དུ་ཀུ་བེེ་ར་ནག་པོ་རལ་གྲི། ཤར་ལྷོར་ཡང་དག་ཤེས་སེར་པོ་རལ་གྲི། ལྷོ་ནུབ་ཏུ་འབྲོག་གནས་ནག་པོ་རིན་པོ་ཆེའི་མདུང་དམར། ནུབ་བྱང་དུ་ལྔ་རྩེན་སེར་སྐྱ་ཁང་བརྩེགས། བྱང་ཤར་དུ་འཇམ་པོ་འཁྱིལ་པ་དཀར་པོ་གཡས་གྲི་དང་གཡོན་ཕུབ། ཐམས་ཅད་ཀྱང་གཡས་རང་རང་གི་ཕྱག་མཚན། གཡོན་གཏེར་གྱི་ནེའུ་ལེ་བསྣམས་ཤིང་རང་མདོག་དང་མཚུངས་པའི་རྟ་མཆོག་རྒྱན་ལྡན་ལ་ཆིབས་པ། དཔའ་ཞིང་བརྗིད་པའི་ཉམས་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པའོ། །སྟེང་གི་གྲུ་གཡས་སུ་གཏེར་གྱི་བུམ་པའི་ཁར་པད་ཟླ་ལ་གནས་པའི་སེང་་་་་་་གེའི་སྟེང་དུ་ལྷ་མོ་དཔལ་ཆེན་མོ་ལྗང་གུ། སྒེག་ཅིང་བཞད་ལ་སྤྱན་གདངས་པ། ཕྱག་གཡས་ནོར་དུས་མཚན་པའི་པདྨ་དང་། གཡོན་སྐྱབས་སྦྱིན་མཛད་པ། སྟེང་གྲུ་གཡོན་དུ་གསེར་གྱི་བུམ་པ་ནོར་བུས་གང་བའི་ཁྲི་ལ་པད་ཟླའི་སྟེང་དུ་ལྷ་མོ་ནོར་རྒྱུན་མ་སེར་མོ། ཕྱག་གཡས་མཆོག་སྦྱིན་མཐིལ་ནས་ནོར་བུའི་ཆར་འབེབས་པ། གཡོན་འབྲས་ཀྱི་སྙེ་མ་རབ་ཏུ་རྒྱས་པ་དང་རིན་པོ་788

ཆེའི་ཕྲེང་བ་འཛིན་པ།སྒེག་ཅིང་ལང་ཚོ་ལ་བབ་པ།གཉིས་ཀ་དར་དང་རིན་པོ་ཆེའི་རྒྱན་ལྡན་སེམས་སྐྱིལ་གྱིས་བཞུགས་པ། འོག་གི་གྲུ་གཡས་སུ་ཛམྦྷ་ལ་སེར་པོ་གསེར་མདོག་ཅན། ཕྱག་གཡས་མཆོག་སྦྱིན་གྱིས་ཤིང་ཐོག་བཱི་ཛ་པུ་ར་ཀ་དང་གཡོན་དེའུ་ལེར་ནོར་སྐྱུགས་བསྣམས་པ། ཞི་ཞིང་སྒེག་ལ་ཤ་ཉམས་རྒྱས་ཤིང་ཧུར་བག་ཆགས་པ། དབུ་སྐྲ་ནག་པོ་ཐོར་ཅོག་ནོར་བུའི་དབུ་རྒྱན་དང་བཅས་པ། ཞབས་གཡས་བརྐྱང་རོལ་བའི་སྟབས་ཀྱིས་གཏེར་གྱི་བུམ་པ་མནན་པ། ཨུཏྤལ་སྔོན་པོའི་དོ་ཤལ། དར་དང་རིན་ཆེན་རྒྱན་ལྡན་ནོ། །གྲུ་གཡོན་དུ་མིགས་འཛིན་ནག་པོ་གཅེར་བུ་རིགས་ངན་གྱི་ཆ་ལུགས་རྣ་བ་མ་ཕུས།་པ། བྱིས་པའི་གཟུགས་ལ་མིའུ་ཐུང་གི་རྣམ་པ་ཅན། མཚན་མ་གྱེན་དུ་བསྒྲེང་བ། སྐྲ་ཁམས་པ་གྱེན་དུ་བརྗེས་ཤིང་།དམར་སྐུམ་སྤྱན་གསུམ་ཁྲོ་གཉེར་མཆེ་བ་གཅིགས་པ། ཕྱག་གཡས་ཐོད་ཁྲག་ཐུགས་ཀུར་འཛིན་ཅིང་གཡོན་པས་ནོར་སྐྱུག་ནེའུ་ལེ་བརླ་གཡོན་པ་ལ་བརྟེན་པའི་ཚུལ་གྱིས་་་་་་་་་་་་བསྣམས་པ། ཞབས་གཡས་བསྐུམ་གཡོན་བརྐྱང་བས་པད་ཟླའི་གདན་ལ་ནོར་བདག་རྣམ་ཐོས་བུའི་གཟུགས་ཅན་ནོར་བུ་སྐྱུགས་པ་མནན་པ།སྦྲུལ་གྱི་རྒྱན་ཅན། མེ་འབར་བའི་དབུས་ན་བཞེངས་པ། མདུན་གྱི་ཤོང་ཡངས་གར་བདེར་འཇིག་རྟེན་པའི་རིགས་ལྷ་མོ་འཕྲོག་མ་སྐུ་མདོག་དམར་སེར་མཛེས་ཤིང་སྒེག་པ། གཡས་ལྕགས་ཀྱུ། གཡོན་ཞགས་པ་དང་བཅས་པའི་ནེའུ་ལེ་འཛིན་པ། དར་དང་རིན་པོ་ཆེས་བརྒྱན་ཅིང་བཞེངས་ཐབས་སུ་གནས་པའོ། །གཙོ་འཁོར་ཐམས་ཅད་འཇའ་སྤྲིན་གྱི་དབུས་ན་བཞུགས་ཤིང་བར་789

མཚམས་རྣམས་སུ། རིན་པོ་ཆེའི་རི་བོ། གཏེར་གྱི་བུམ་པ། ནོར་བུ་དང་འབྲུའི་ཕུང་པོ་དཔག་བསམ་ལྗོན་ཤིང་། འདོད་འཇོའི་བ་སོགས་བཀོད་པའི་ཁྱད་པར་མཛེས་ཤིང་བག་དྲོ་བ་བྱའོ། །རྣམ་སྲས་སེར་ཆེན་གཙོ་བོར་གྱུར་པའི་རིགས་ཆེན་རྣམས་ཀྱི་དབང་དང་སྲོག་གཏད་རྗེས་སུ་གནང་བ་སྒྲུབ་་་་་་ཐབས་ལས་ཚོགས་ཀྱི་མཐའ་རྒྱས་ཅན་ཚར་པའི་ཕྱོགས་ལ་རྒྱས་པར་་་་་་་་་་་་་བཞུགས་ཤིང་། རིན་འབྱུང་དུའང་རིགས་བརྒྱད་རྗེས་གནང་ཚང་བ་དང་།སེར་ཆེན་ནི་གྲུབ་མཐའ་ཐམས་ཅད་ལ་ཡོངས་སུ་གྲགས་སོ། །༢༥། གལ་ཏེ་འབྱོར་པས་ལྕོགས་ན་འདི་སྟེང་ཀྲི་ཡ་ས་མུཙྪའི་དགེ་ལེགས་སུ་བྱེད་པའི་་་་་་་་དཀྱིལ་འཁོར་གསུམ་ལས་རྣམ་རྒྱལ་མ་ལྷ་དགུ་སྔོན་དུ་སོང་བས་གོ་བཅད་་་་་ནས། གཟའ་ཡུམ་དང་། ནོར་རྒྱུན་མ་གཙོ་བསྡུས་རེ་བསྣན་ནས་ཐང་གྲངས་ཉེར་བདུན་བྱེད་ན་ཤིན་ཏུ་ལེགས་པར་འགྱུར་བས། འགོད་པར་སྤྲོ་ན་ཨ་བྷ་ཡའི་རྡོར་ཕྲེང་གི་ནང་དུ་བལྟའོ། །འདི་དག་གི་དཀྱིལ་འཁོར་གྱི་གཙོ་བོ་ཕལ་མོ་ཆེའི་དབང་གི་རྒྱུན་བཞུགས་ཤིང་། ཞར་བྱུང་བཀོད་པ་དག་ཀྱང་པདྨ་དྲ་བའི་སྤྱན་རས་གཟིགས་ཀྱི་རིགས་ཁ་ཤས་ཙམ་མ་གཏོགས་རྗེས་གནང་གི་རྒྱུན་དང་ལྡན་པ་ཁོ་ན་སྟེ། སྒྲུབ་ཐབས་བརྒྱ་རྩ་རྒྱ་མཚོ་གཉིས་དང་རིན་འབྱུང་སོགས་ལས་འོངས་པ་དག་གོ། །གོང་སྨོས་ལྟར་ཨ་ར་པ་ཙ་ན་ལྷ་ལྔ་སྤྱོད་རྒྱུད་གཤེགས་རིགས་སུ་གཙོ་ཆེ་བའི་དབང་གིས་བཞག་ཀྱང་བཀོད་པ་སྟབས་བདེའི་ཆེད་བྱ་རྒྱུད་གཤེགས་རིགས་ཀྱི་བདག་པོར་བཞུགས་པ་དང་།འབྱུང་འདུལ་སྤྱོད་རྒྱུད་དུ་བཞེད་པའང་ཡོད་ཀྱང་། རྒྱུད་ཀྱི་བསྟན་ཁུངས་790

དང་བཀོད་པ་འཐུས་ཁྱད་བྱ་རྒྱུད་དུ་དྲངས་ཤིང་། སྤྱིར་རྒྱུད་སྡེ་སྔ་མ་གཉིས་ལ་བཤད་སྒྲུབ་རྐང་ཚུགས་མ་བྱུང་བའི་དབང་གིས་དཀྱིལ་འཁོར་གྱི་གྲངས་ངེས་ཏིག་ཏུ་འདྲེན་པ་མི་སྣང་ལ། རྣལ་འབྱོར་རྒྱུད་ལ་བུ་སྟོན་ཆེན་པོའི་ལུགས་ཀྱི་དཀྱིལ་འཁོར་བཅུ་གསུམ་སྟེ། རྡོར་དབྱིངས་རྩ་ལུགས། འགྲེལ་པ་ལུགས། དཔལ་མཆོག་རྩེ་མོ། དཔལ་མཆོག་རིགས་བསྡུས། དཔལ་མཆོག་རྡོར་སེམས། ཁམས་གསུམ་རྣམ་རྒྱལ། ཀུན་རིག ཕྱག་རྡོར་འཆི་འཇོམས། གཙུག་དགུ། མི་འཁྲུགས་ལོངས་སྐུ་ལྷ་བཅུ་གསུམ་མ། འཇམ་དཔལ་ཆེ་བ་ཆོས་དབྱིངས་གསུང་དབང་། འབྲིང་པོ་གསང་ལྡན། ཆུང་བ་རིགས་བསྡུས་རྣམས་བཞུགས་པ་ལས། རིགས་བསྡུས་མ་གཏོགས་པ་གཞན་ཐམས་ཅད་ཀྱི་དབང་བཀའི་རྒྱུན་དང་། ཐམས་ཅད་ཀྱི་སྒྲུབ་མཆོད། ཁྱད་པར་དཔལ་རྩེ་དབྱིངས་གསུམ་ཕྱག་ལེན་ཁུངས་དག་བཅས་དཔལ་ཞ་ལུའི་ཆོས་སྡེ་དང་གངས་་་་་་་་་་དཀར་རྡོ་རྗེ་གདན་སོགས་སུ་བཞུགས་ཤིང་། གསང་ལྡན་ལ་རྔོགས་ལུགས་ཀྱི་དབང་ལུང་རྒྱུན་དང་། བུ་ལུགས་ཀྱིས་རྡོར་དབྱིངས་དང་བསྟུན་པའི་ཡིག་ཆ་རྒྱས་པར་ཡོད་ལ། དེ་དག་ལས་དཔལ་མཆོག་རྡོར་སེམས་ནི་རིགས་བསྡུས་ཀྱི་དབུས་དཀྱིལ་ལོགས་སུ་ཕྱུང་བ་ཡིན་པས་ཟུར་དུ་མ་བཀོད་ལ། མི་འཁྲུགས་པའང་ཇོ་ལུགས་བྱ་རྒྱུད་སྐབས་སུ་སོང་བས་འབུས་པར་བྱས་ཤིང་།སྦྱོང་དཀྱིལ་བཅུ་གཉིས་སུ་གྲགས་པ་ལས་ཀུན་རིག་ནི་རྩ་དཀྱིལ་ཡིན་པས་་་་་སྨོས་མ་དགོས། ཕྱག་རྡོར་འཆི་འཇོམས་ཐུགས་ཀྱི་དཀྱིལ་འཁོར་དམིགས་སུ་ཕྱེ་བའི་རྒྱུ་མཚན། སྦྱོང་དཀྱིལ་བཅུ་གཉིས་པོ་ཐམས་ཅད་ལ་དབང་བཀའ་— 791

བྱེད་པ་རྩ་སྐྱ་བ་སོགས་ཀྱི་ལུགས་ཡིན་ཀྱང་། བུ་རིན་པོ་ཆེས་འདི་གཉིས་ལས་གཞན་པའི་དབང་རྒྱུན་ཡོད་མེད་དཔྱད་གཞིར་མཛད་ཅིང་། ཁྱད་པར་འཇིག་རྟེན་པའི་དཀྱིལ་འཁོར་དྲུག་གི་དབང་ལ་ཐེ་ཚོམ་ཆེ་བས་རེ་ཞིག་རྩོད་མེད་ཀྱི་སྦྱོང་དཀྱིལ་གཉིས་པོ་བཀོད་པ་མ་ཟད། འཆི་འཇོམས་འདི་ཚེ་སྒྲུབ་ལ་མཆོག་ཏུ་བསྔགས་ཤིང་། འདི་ལ་བརྟེན་ནས་གྲུབ་པའི་མཚན་མ་བརྙེས་པ་མང་དུ་བྱོན་པས་བྱིན་རླབས་ཀྱི་གཟི་བརྗིད་ལྷག་པར་འབར་བ་ཡིན་ཅེས་ཀུན་གཟིགས་བརྩེ་བ་ཆེན་པོའི་གསུང་གི་བདུད་རྩིའི་ཟེགས་མའོ། །ལྔ་པ་ཚུལ་ཇི་ལྟར་དུ་སྒྲུབ་ན། དེ་ལྟ་བུའི་བྲིས་སྐུ་འདི་དག་ཀྱང་སྦྱིན་བདག་དད་པ་དང་གཏོང་ཕོད་ཆེ་བ་ལ་སོགས་པའི་ཡོན་ཏན་དང་ལྡན་་་་་་་་ཅིང་། མ་གུས་པ་དང་སེར་སྣ་ལ་སོགས་སྐྱོན་ཐམས་ཅད་དང་བྲལ་ལ་བསླབ་པ་གསུམ་པོར་གཅེས་སྤྲས་སུ་མཛད་པའི་ཆོས་རྗེ་བླ་མ་དམ་པ་གང་ནས།ཐོག་མ་ཉིད་དུ་རི་མོ་མཁན་བཤེས་གཉེན་བསྟེན་པའི་ཚུལ་གྱིས་བཀུར་བསྟེ་སྔོན་དུ་འགྲོ་བས། བཟོ་བོ་རང་གི་ཇི་ལྟར་གཞལ་པའི་ཡོན་སྦྱོར་བས་མཉེས་པར་བྱས་པའི་རྗེས་སུ། འདྲི་མཁན་མི་མཁས་ང་རྒྱལ་ཆེ་བ་སོགས་སྐྱོན་སྤངས་ཤིང་། དུལ་ཞིང་དང་བློ་ལྡན་པ་སོགས་རང་བཞིན་གྱི་ཡོན་ཏན་དང་།ཚད་དང་རྣམ་འགྱུར་སོགས་བཟོའི་མཚན་ཉིད་མཐའ་དག་ལ་མཁས་པའི་་་་ཡོན་ཏན་ཕུན་སུམ་ཚོགས་པ་ལྡན་ལ། གསང་སྔགས་ཀྱི་དཀྱིལ་འཁོར་ཆེན་པོར་དབང་བསྐུར་བ་དང་རྗེས་སུ་གནང་བ་ཐོབ་པ་རྣམས་ཀྱིས་རྒྱལ་བ་ས་་་་་བྱིན་གྱིས་བརླབས་པའི་དུས་ཚེས་ཁྱད་པར་ཅན་ལ་བསྙེན་གནས་ཀྱི་སྡོམ་པ་792 ་

ཡང་དག་པར་བླངས། བཟོ་བོ་ལག་ཆ་ཐིག་ཚོན་བྱིན་རླབས་ལེགས་པར་བགྱིས་ཏེ། ཚངས་པའི་རི་མོ་གཟུགས་ཀྱི་སྔར། །ཞེས་གསུངས་པ་ལྟར་ཚངས་པའི་ཐིག་གདབ་པ་ནས་བརྩམས། དུས་འཁོར་དང་སྡོམ་འབྱུང་གི་ལུང་དོན་སྨན་མཁྱེན་ཡབ་སྲས་ཀྱི་བཞེད་པ་དང་།
 ཁྱད་པར་རྗེ་བརྒྱད་པ་མི་བསྐྱོད་དགའ་བའི་དབྱངས་ཅན་གྱི་ལེགས་པར་གསུངས་པའི་ཚུལ། རྗེ་ཉིད་ཀྱི་སྦྲུལ་པ་སྤྲུལ་སྐུ་བ་ནམ་མཁའ་བཀྲ་ཤིས་བརྒྱུད་སྲོལ་དང་བཅས་པས་རྒྱ་ཆེར་སྤེལ་བའི་ལུགས་བཟང་ལས་ཇི་ལྟར་བྱོན་པ་བཞིན། མཆོག་གི་སྤྲུལ་སྐུ་སོར་མོ་བརྒྱ་ཉེར་ལྔ་པ་དང་། ལོངས་སྤྱོད་རྫོགས་པ་སྐུ་དེ་ལས་རལ་པའི་ཐོར་ཚུགས་བརྒྱད་དམ་བཅུ་གཉིས་ཀྱིས་ལྷག་པ་དང་། བྱང་ཆུབ་སེམས་དཔའ་སོར་མོ་བརྒྱ་ཉི་ཤུ་པ་དང་། དྲང་སྲོང་ཁྲོས་པ་ཐལ་མོ་བཅུ་གཉིས་པའི་ཚད་ཅན་དང་། ལྷ་མོའི་གཟུགས་ཅན་ཐལ་མོ་དགུའི་བྱེ་བྲག་དང་། གཤིན་རྗེ་དང་གནོད་སྦྱིན་ཁྲོས་པའི་གཟུགས་ཅན་ཐལ་མོ་བརྒྱད་པ་དང་། སྲིན་པོ་ཁྲོས་པ་ཐལ་མོ་དྲུག་དང་ལྔ་དང་གསུམ་གྱི་ཚད་ཅན་དང་། ཉན་རང་དང་མིའི་ལུས་རྟེན་སྲིད་དུ་མཐོ་བདུན་ཞེང་ལ་མཐོ་བརྒྱད་པ་དང་། འཇིག་རྟེན་སྐྱོང་བ་ཐལ་མོ་དགུ་ལ་སོགས་པའི་ཚད་སོ་སོར་ཇི་ལྟར་བཤད་པ་ཐམས་ཅད་འཆུག་མེད་མངོན་པར་གཞལ་ནས། སྡོམ་འབྱུང་ནས་བཤད་པའི་རིང་ཐུང་ཡོན་པོ་ལ་སོགས་པའི་སྐྱོན་ཐམས་ཅད་སྤངས་ཏེ། ཞི་ལ་ཞི་བའི་ཚུལ་གྱི་སྐུ། །དྲག་ལ་དྲག་ཅིང་འཇིགས་བྱེད་པ། །དཔའ་ལ་དཔའ་ཞིང་ང་རྒྱལ་སྐུ། །སྒེག་པ་ལ་ནི་བཞད་པའི་ཞལ། །མཚན་ཉིད་འདི་ལྟར་མཚོན་ནས་ནི། །སྔགས་པ་རྣམས་793

ཀྱིས་བྲིས་སྐུ་འབྲི། །ཞེས་གསུངས་པ་ལྟ་བུའི་ཉམས་དང་འགྱུར་བ་དང་།བཞུགས་སྟངས་ཕྱག་མཚན་གདན་ཁྲིའི་བྱེ་བྲག རབ་བྱུང་གི་གོས་གསུམ།ལོངས་སྐུའི་རྩ་བའི་རྒྱན་བརྒྱད་ཉེ་བའི་རྒྱན་དང་བཅས་པ། ལྷ་དང་དྲང་སྲོང་ལ་སོགས་སོ་སོ་ལ་འོས་པའི་རྒྱན་གྱི་ཁྱད་པར་རྣམས་ཀྱང་རྒྱུད་དང་་་་་་་གཙུག་ལག་གི་གཞུང་ལུགས་རྣམས་ནས་ཇི་སྐད་བཤད་པ་དང་མཁས་པའི་ཕྱག་རྒྱུན་མ་ཉམས་པས་བརྒྱན་ཏེ། རྣལ་འབྱོར་པ་རྣམས་ལ་ནོར་བུའི་མཛོད་ཁང་། གཟུར་གནས་ཀྱི་ཡིད་ལ་ལྷའི་དགའ་ཚལ། དད་ལྡན་ཡོངས་ཀྱི་མིག་གི་བདུད་རྩི་དཔེ་དང་བྲལ་བ་འདི་ཉིད་ལེགས་པར་གྲུབ་ཅིང་། རྒྱུད་ཀྱི་དཀྱིལ་འཁོར་ཆེན་པོ་རྣམས་ཀྱི་སྒོ་ནས་རབ་ཏུ་གནས་པས་བྱིན་རླབས་ཀྱི་གཟི་འོད་དང་ལྡན་པར་བསྒྲུབས་ཏེ་མཆོད་པའི་སྤྲིན་དང་བཅས་དཔལ་སྤུངས་ཐུབ་་་་བསྟན་ཆོས་འཁོར་གླིང་གི་རྒྱུད་སྡེ་ལྷ་ཁང་མཛེས་པའི་རྒྱན་དུ་བཞུགས་སོ།།དྲུག་པ་བཀྲམ་པའི་གྲལ་རིམ་ནི། ཁྱད་དུ་འཕགས་པའི་རྒྱུད་སྡེའི་ཞལ་ཐང་གྲ་ཚར་འོག་མིན་རྡོ་རྗེ་དབྱིངས་ཀྱི་གཞལ་མེད་ཁང་པ་ལ་མངོན་་་་སུམ་འཕོས་པ་ལྟ་བུ་འདི་དག་ཆབས་ཅིག་ཏུ་བཀྲམ་པའི་ཚེ་གོ་རིམ་ཇི་ལྟ་བུ་ཞེ་ན། དབུས་སུ་བདག་ཅག་གི་སྟོན་པ་ཐུགས་རྗེ་ཅན་གཙོར་གྱུར་པའི་སངས་རྒྱས་དཔའ་བོ་བདུན་གྱི་ཞལ་ཐང་གཙོ་བོར་བཞུགས་པའི་གཡས་་་་་་་ནས་གཡས་སུ། རྣལ་འབྱོར་རྒྱུད་ཀྱི་ཐོག་མ་རྡོ་རྗེ་དབྱིངས། རྩེ་མོ་རིགས་བསྡུས། དཔལ་མཆོག་རིགས་བསྡུས། ཁམས་གསུམ་རྣམ་རྒྱལ། སྦྱོང་དཀྱིལ་བཅུ་གཉིས། སྦྱོང་རྒྱུད་གཙུག་དགུ། འཇམ་དཔལ་ཆེ་འབྲིང་། སྤྱོད་རྒྱུད་794

རྣམ་སྣང་མངོན་བྱང་། བྱ་རྒྱུད་རྡོ་རྗེའི་རིགས་ལས་མི་འཁྲུགས་པ། ཕྱག་རྡོར་འགྲོ་བཟང་། རྣམ་འཇོམས་ཁྲོ་ནག ནོར་གྱི་ལྷ་རྣམ་སྲས་སེར་ཆེན་གཙོ་འཁོར་བཅས། གཙོ་བོའི་གཡོན་ནས་གཡོན་དུ་བྱ་རྒྱུད་གཤེགས་རིགས།དམ་ཚིག་གསུམ་བཀོད་དང་འོད་ཟེར་དྲི་མེད། སྨན་བླ། འཇམ་དཔལ་ཨ་ར་པ་ཙ། སྲུང་བ་ལྷ་ལྔ། གཙུག་ཏོར་དྲི་མེད། གཙུག་ཏོར་གདུགས་དཀར། གཙུག་ཏོར་རྣམ་རྒྱལ། རིགས་གསུམ་སྤྱི་དང་ཉེ་སྲས། པདྨའི་རིགས་ཚེ་དཔག་མེད་ལྷ་དགུ། བཅུ་གཅིག་ཞལ། དོན་ཡོད་ཞགས་པ།འཆི་མེད་ཚེ་དང་ཡེ་ཤེས་ཀྱི་དངོས་གྲུབ་སྟེར་བའི་ལྷ་སྒྲོལ་དཀར་ཡིད་བཞིན་འཁོར་ལོ་བཅས་ཚར་དུ་དངར་བར་བཀྲམ་སྟེ་དང་བ་འདྲེན་པར་བྱའོ། །བདུན་པ་ཕན་ཡོན་ལ་སྤྱི་དང་ཁྱད་པར་རོ། །དང་པོ་ནི། སྤྱིར་རྣམ་པ་ཐམས་ཅད་དང་ལྡན་པའི་དེ་བཞིན་གཤེགས་པའི་སྐུ་གཟུགས་ཡུངས་འབྲུ་ཙམ་་་་་་་བཞེངས་པའི་ཕན་ཡོན་ཀྱང་བསམ་གྱིས་མི་ཁྱབ་ཅིང་བརྗོད་ཀྱིས་མི་ལངས་་ཏེ། དེ་བཞིན་གཤེགས་པའི་སྐུ་གཟུགས་ཀྱི་ལེའུ་ལས། སའམ། རྡོའམ། ཐལ་བའམ། ཤིང་ངམ། རུས་དཀར་རམ། ལྕགས་སམ། གསེར་རམ། དངུལ་ལམ།བེེ་ཌཱུརྱའམ། ཤེལ་ལམ། མུ་ཏིག་དམར་པོའམ། རྡོའི་སྙིང་པོ་འམ། སྤུག་གམ།དུང་ངམ། མན་ཤེལ་ལམ། སྤོས་སམ། རས་སམ།ཤིང་ལེབ་བམ། རྩིག་ངོས་ལ་དེ་བཞིན་གཤེགས་པའི་སྐུ་གཟུགས་བཞེངས་པར་བྱས། རལ་བ་གསོ་བ་དང་བཅོས་པར་བྱས་ཏེ་དེ་བཞིན་གཤེགས་པའི་སྐུ་གཟུགས་བྱས་ན། རིགས་དམའ་བ་རྣམས་དང་སྡིག་པའི་རིགས་རྣམས་དང་ལོག་པར་ལྟ་བའི་རིགས་795

སུ་མི་སྐྱེ་སྟེ། ཡན་ལག་གང་ཡང་མ་ཚང་བར་མི་འགྱུར་རོ། །གལ་ཏེ་མཚམས་མེད་པ་ལྔ་བྱས་སུ་ཟིན་ཀྱང་དེ་བཞིན་གཤེགས་པ་ལ་དད་པ་རྙེད་དེ། དེ་བཞིན་གཤེགས་པའི་སྐུ་བྱས་ན་ལས་དེས་སེམས་ཅན་དམྱལ་བ་མྱོང་བ་ཡང་ཆུང་དུ་མྱོང་སྟེ། ཐེག་པ་གསུམ་གྱི་ཐེག་པ་གང་ཡང་རུང་བས་ངེས་པར་འབྱུང་བར་འགྱུར་རོ། །དཔེར་ན་མི་ཞིག་མི་གཙང་བས་རེག་པ་ལ་རབ་ཏུ་དག་པར་བཀྲུས་ཏེ། སྤོས་ཀྱིས་བྱུག་ན་མི་དེའི་དྲི་མི་ཞིཅ།་པ་དེ་མེད་པར་འགྱུར་རོ། །དེ་བཞིན་དུ་མཚམས་མེད་པ་བྱས་པ་དེའི་སྡིག་པ་ཡང་མེད་པར་འགྱུར་རོ། །གང་མི་དགེ་བ་བཅུའི་ལས་ཀྱི་ལམ་དང་ལྡན་པ་ཡང་དེ་བཞིན་གཤེགས་པ་ལ་དད་པ་རྙེད་དེ། དེ་བཞིན་གཤེགས་པའི་སྐུ་གཟུགས་བྱས་ན།དེའི་སྡིག་པ་དེ་ཇི་ལྟར་མེའི་ཕུང་པོས་མར་མེ་ཚིག་སྟེ་དུ་བ་ཡང་མི་འོང་བ་་་་བཞིན་དུ་དེའི་སྡིག་པ་དེ་ཡང་མི་སྣང་བར་འགྱུར་རོ། །ཞེས་དང་། དམ་ཆོས་པདྨ་དཀར་པོ་ལས། གང་གི་རྩིག་ངོས་གཟུགས་ཀྱི་རི་མོ་དག །བསོད་ནམས་བརྒྱ་མཚན་ཡོངས་སུ་རྫོགས་པའི་སྐུ། །གང་གིས་བྲིས་སམ་འབྲི་རུ་བཅུག་ཀྱང་རུང་། །དེ་དག་ཐམས་ཅད་བྱང་ཆུབ་ཐོབ་པར་འགྱུར། །སྐྱེས་བུ་དག་གམ་འོན་ཏེ་གཞོན་ནུའང་རུང་། །གང་དག་ལ་ལ་དེ་ན་སློབ་པའི་ཚེ། །རྩེད་མོ་དག་དང་གསང་བ་བྱེད་པའི་ཚེ། །རྩིག་ངོས་སེན་མོ་ཤིང་བུས་གཟུགས་་བྲིས་པ། །དེ་དག་ཐམས་ཅད་བྱང་ཆུབ་ཐོབ་འགྱུར་ཏེ། །དེ་དག་ཐམས་ཅད་སྙིང་རྗེ་ཅན་དུ་འགྱུར། །ཐམས་ཅད་ཀྱང་ནི་སྲོག་ཆགས་བྱེ་བ་སྒྲོལ། །བྱང་ཆུབ་སེམས་དཔའ་མང་པོ་ཡང་དག་འཛུད། །ཅེས་དང་། གསལ་རྒྱལ་གྱིས་796

ཞུས་པའི་མདོ་ལས། སྐུ་གཟུགས་རྣམས་ལ་རྡུལ་ཕྲན་ཅི་ཡོད་པ། །དེ་འདྲའི་གྲངས་དེ་སྙེད་ཀྱི་རྒྱལ་སྲིད་དང་། །ལྷ་ཡུལ་ས་སྟེང་མི་ཡིས་ངེས་པར་ཐོབ། །གཟུགས་དང་གཟུགས་མེད་ཁམས་ཀྱི་ཏིང་འཛིན་ནི། །ཕུན་སུམ་ཚོགས་པའི་ས་མཆོག་ཀུན་མྱོང་ནས། །ཐ་མར་སྐྱེ་དང་རྒ་བ་ལ་སོགས་པའི། །སྡུག་བསྔལ་དང་བྲལ་སངས་རྒྱས་གོ་འཕང་ཐོབ། །འདི་ན་རྒྱལ་བའི་སྐུ་གཟུགས་བྱེད་པ་ནི། །བཟོད་དང་སྐལ་བཟང་ཡོན་ཏན་ཉེ་བར་ལྡན། །དེ་ཉིད་དབང་པོ་སྦས་དང་ཉི་མའི་འོད། །འཇིག་རྟེན་ཀུན་གྱིས་མཐོང་ན་དགའ་བར་འགྱུར། །བདེ་བར་གཤེགས་པའི་སྐུ་གཟུགས་བཞེངས་པ་གང་།།དེ་ཡི་ལུས་ནི་དྲི་མ་མེད་པ་དང་། །ནད་དང་འཇིགས་དང་མྱ་ངན་སྡུག་བསྔལ་བྲལ། །པདྨའི་ནང་བཞིན་འཇམ་དང་ཡངས་པར་འགྱུར། འདི་ན་རྒྱལ་བའི་སྐུ་གཟུགས་བྱེད་པ་གང་། །བྲན་དུ་མི་འགྱུར་དབུལ་པོའི་རང་བཞིན་མིན། །ལས་བྱེད་མ་ཡིན་སྐྱེ་བ་དམན་པ་མིན། །དབང་པོ་མ་ཚང་མིན་ཏེ་སྐྱེ་མཆོག་འགྱུར། །ཞེས་དང་།བསླབ་བཏུས་ལས། མི་མཇེད་འཇིག་རྟེན་ཁམས་ཀྱི་སེམས་ཅན་ཐམས་ཅད་ལ་འདོད་ཡོན་ལྔའི་སྦྱིན་པ་བྱིན་པས་དགེ་བསྙེན་རྣམ་དག་གཅིག་ལ་བསྙེན་བཀུར་བ་བསོད་ནམས་ཆེས་ཁྱད་པར་འཕགས་སོ།།དེ་ཐམས་ཅད་ལས་དགེ་ཚུལ་གཅིག་ལའོ། །དེ་ཐམས་ཅད་ལས་ནི་དགེ་སློང་གཅིག་ལའོ། །དེ་ཐམས་ཅད་ལས་ནི་རྡོ་རྗེ་འཛིན་པ་གཅིག་ལའོ། །དེ་ཐམས་ཅད་ལ་བསྙེན་བཀུར་བ་ལས་ནི་སྐུ་གཟུགས་མཚན་ཉིད་དང་ལྡན་པ་མཚོན་གང་བ་གཅིག་བཞེངས་པ་ཆེས་ཁྱད་པར་འཕགས་སོ། །ཞེས་སོ། །གཞན་ཡང་འཕགས་པ་སྤྱན་རས་797

གཟིགས་ཀྱི་མདོ་དང་། བུ་མོ་རིན་ཆེན་གྱིས་ཞུས་པ། ལས་རྣམ་འབྱེད་ལ་སོགས་པ་ལས་སྐུ་གཟུགས་བཞེངས་པ་དང་། དེ་ལ་ལྟ་བ་དང་དད་པ་དང་མཆོད་པ་འབུལ་བ་དང་ཕྱག་སྐོར་བྱེད་པ་ལ་སོགས་པའི་ཕན་ཡོན་བསམ་་་་་གྱིས་མི་ཁྱབ་པ་ཡང་དང་ཡང་དུ་གསུངས་སོ། །གཉིས་པ་ནི།མདོ་ལས་སྔགས་ཀྱི་ཐེག་པ་ཁྱད་པར་དུ་མས་འཕགས་ཤིང་ལམ་མྱུར་བ་དང་། འཇུག་པ་བདེ་བ་དང་། ཐབས་མང་བའི་ཕྱིར་སྔགས་ཀྱི་སྐུ་གཟུགས་བཞེངས་པ་ནི། མདོ་ལས་གསུངས་པའི་རྒྱལ་བ་སྲས་བཅས་ཀྱི་སྐུ་གཟུགས་བཞེངས་པ་ལས་་་་་་་་་་བསོད་ནམས་བརྒྱ་འགྱུར་གྱིས་ཆེ་བ་ཐམས་ཅད་མཁྱེན་པ་སྒྲོལ་མགོན་་་་་་་་་་ཞབས་སོགས་ཀྱིས་གསུངས་ཤིང་། འཇམ་དཔལ་རྩ་རྒྱུད་ཀྱི་རས་བྲིས་ཆེན་པོའི་སྐབས་སུ། མཁས་པ་གང་ཞིག་འདྲི་བྱེད་པ། །དེ་ཡི་བསོད་ནམས་མཐའ་ཡས་འགྱུར། །བསྐལ་པ་བྱེ་བར་བྱས་པ་ཡི། །སྡིག་པ་ཤིན་ཏུ་མི་བཟད་པ། །ས་སྟེང་རས་རིས་མཐོང་བ་ཙམ། །དེ་ཡི་མོད་ལ་བྱང་བར་བྱེད། །ཅེས་སོགས་དང་། བསྐལ་པ་བྱེ་བ་ར་སངས་རྒྱས་ལ། །མཆོད་པའི་བསོད་ནམས་གང་ཡིན་པ། ་ །ས་སྟེང་རས་བྲིས་འབྲི་བ་ཡི། །སྔགས་པས་བསོད་ནམས་དེ་འཐོབ་འགྱུར། །ཅེས་སྐུ་གཟུགས་འབྲི་བའི་ཕན་ཡོན་དང་། གངྒཱ་ཡི་ནི་བྱེ་མ་དག་ཚད་དུ་བསྟན་པ་གང་ཡིན་པ། །དེ་དང་མཉམ་པའི་སངས་རྒྱས་དང་། །རང་རྒྱལ་དང་ནི་བྱང་ཆུབ་སེམས། །བསེ་རུ་ཉན་ཐོས་འཇིག་རྟེན་ན། །ལན་མང་ ་དག་ཏུ་མཆོད་སྟོན་བྱས། །རས་རིས་མཐོང་བ་ཙམ་གྱིས་ནི། །མི་ཡིས་བསོད་ནམས་དེ་བཞིན་འཐོབ། །ཅེས་རས་བྲིས་མཐོང་བའི་ཕན་ཡོན་དང་། གང་798

དག་རྒྱལ་བ་སྐྱེས་མཆོག་དང་། །དེའི་སློབ་བསེ་རུ་བྱང་ཆུབ་སེམས། །བདག་ཉིད་ཆེན་པོས་གང་གསུངས་པ། །རི་མོ་འདི་ནི་མདུན་བཞག་ན། །སྔགས་རྣམས་མ་ལུས་འགྲུབ་པར་འགྱུར། །ཅེས་རས་བྲིས་ཀྱི་མདུན་དུ་སྔགས་མྱུར་དུ་འགྲུབ་པའི་ཁྱད་པར་སོགས་དུ་མ་གསུངས་ཤིང་། །དེ་བཞིན་དུ་རས་བྲིས་འབྲིང་པོའི་སྐབས་སུ། འཁོར་བར་སྔོན་ཆད་འཁོར་བ་ན།།སྡིག་པ་ཅུང་ཟད་གང་བྱས་པ། །འདིར་ནི་རས་རིས་མཐོང་ཙམ་གྱིས། །དེ་ཡི་མོད་ལ་རྣམ་པར་འཇིག །མཚམས་མེད་ལྔ་པོ་བྱེད་པ་དང་། །སྡིག་པའི་རྙོག་པ་བྱེད་གྱུར་པ། །སྔགས་རྣམས་སྣ་ཚོགས་གསུངས་གྱུར་པས། །ཚུལ་ཁྲིམས་ཉམས་པའང་འགྲུབ་པར་འགྱུར། །རས་རིས་འབྲིང་པོ་མཐོང་བས་ནི། །ནད་པ་དག་ཀྱང་ནད་ལས་ཐར། །དབུལ་པོ་དག་ཀྱང་ནོར་འཐོབ་བྱེད། །བུད་མེད་རྣམས་ཀྱང་བུ་འཐོབ་འགྱུར། །དེ་ཚེ་མཐོང་བ་ཙམ་གྱིས་ནི། །བསོད་ནམས་རྒྱ་ཆེན་འཐོབ་པར་འགྱུར། །ངེས་པར་ལྷ་དང་མི་རྣམས་ཀྱི། །བདེ་བ་མི་ཡིས་བསྟེན་པར་འགྱུར། །སྐྱེ་བ་གཞན་དུ་ངེས་པར་ནི། །སངས་རྒྱས་ཉིད་ནི་ངེས་འཐོབ་འགྱུར། །ཅེས་དང་། དེ་བཞིན་མཆོད་དང་ཕྱག་འཚལ་དང་། །མཐོང་དང་རེག་པ་ཙམ་གྱིས་ནི། །སྡིག་པའི་རྙོག་པ་ཀུན་ལས་གྲོལ། །རས་རིས་འདི་ནི་མཐུ་ཆེན་ལ། །དོན་དུ་གཉེར་བ་བསྐུལ་བས་ནི། །མྱུར་དུ་སྐྱེ་བ་དོན་ཡོད་འཐོབ། །རྗེས་སུ་ཡི་རང་དེ་བཞིན་ནོ། །རས་བྲིས་མཐོང་བའི་སྐྱེ་བོ་ཡི། །བསོད་ནམས་ཐོབ་པ་དོན་ཡོད་པ། །བསྐལ་པ་བྱེ་བ་རྣམས་སུ་ཡང་། །བརྗོད་པར་ཡང་ནི་མི་ནུས་སོ། །ཞེས་དང་། རས་བྲིས་ཆུང་ངུའི་སྐབས་སུ་ཡང་དེ་799

དང་མཚུངས་པར་གསུངས་ལ། འདི་ནི་དངོས་སུ་བྲིས་སྐུ་མཐོང་བ་དོན་ལྡན་གྱི་ཡོན་ཏན་གསུངས་པ་ཡིན་ཀྱང་དོན་གྱིས་སྔགས་ལུགས་ཀྱི་བྲིས་སྐུ་གང་་་་་ལའང་ཕན་ཡོན་ཆེན་པོ་འདི་བཞིན་དུ་འབྱུང་བར་སྟོན་པ་ཡིན་པས་རྒྱལ་བ་གཉིས་སུ་མི་གསུངས་པས་ལེགས་པར་གསུངས་པའི་བཀའ་ནི་ཡིད་ཆེས་་་་་་་པའི་གནས་ཁོ་ན་ཡིན་པས་འབྱོར་བ་དང་ལྡན་པ་དག་གིས་བསྐལ་པ་བྱེ་བ་མཚན་ཙམ་ཡང་ཐོས་པར་དཀའ་པའི་ཟབ་མོའི་དཀྱིལ་འཁོར་ཡོངས་སུ་་་་་་་་་བསྡུས་པའི་བྲིས་སྐུ་འདི་དག་བཞེངས་སུ་གསོལ་ནས་ཕྲིན་ལས་ཀྱི་རྒྱུན་ཆུ་བོ་ལྟར་སྤེལ་བ་རིགས་སོ། །སངས་རྒྱས་ཀུན་གྱི་ཐུགས་གསང་གི། །ཡེ་ཤེས་ལས་བྱུང་སྔགས་དང་ནི། །དེ་ཡི་ཆོ་ག་གཙོར་སྟོན་པ། །རྡོ་རྗེ་ལྟ་བུའི་ཐེག་པ་སྟེ། །ཁྱད་པར་ཆེན་པོ་གསུམ་སོགས་ཀྱིས། །ཐུན་མོང་ཐེག་ལས་ཁྱད་འཕགས་པས། །དེ་ཡི་བྲིས་སྐུ་བཞེངས་པ་ཡང་། །བསོད་ནམས་གཞན་ལས་ཤིན་ཏུ་འཕགས། །དགེ་རྩ་ཟླ་ཟེར་ཀུནྡ་ལྟར། །རབ་དཀར་མཐུ་ལས་རྒྱལ་བའི་བསྟན། །སྤྱི་དང་བྱེ་བྲག་རྡོ་རྗེ་ཐེག །སྲིད་པ་གསུམ་དུ་རབ་གསལ་ཤོག །རིགས་ཀུན་ཁྱབ་བདག་པདྨའི་མཚན། །དགོངས་པ་ཆོས་ཀྱི་དབྱིངས་སུ་རྫོགས། །མྱུར་དུ་སྤྲུལ་བའི་རོལ་རྩེད་ཀྱིས། །བསྟན་འགྲོའི་དོན་ཆེན་མཛད་གྱུར་ཅིག །སྦྱིན་བདག་རི་མོ་མཁན་ལ་སོགས། །འབྲེལ་བཅས་ཀུན་གྱི་མ་རིག་གཉིད། །སངས་ནས་ཤེས་བྱར་བློ་རྒྱས་ཏེ། །མྱུར་དུ་ཐམས་ཅད་གཟིགས་པར་ཤོག །དཔལ་ལྡན་བླ་མ་རྣམས་ཀྱི་ཞབས་པད་བརྟན། །གཞན་ཕན་བཞེ་ ད་པའི་དོན་ཀུན་ལྷག་མེད་འགྲུབ། །འཇིག་རྟེན་ཁམས་སུ་བསྟན་པའི་རྫོགས་800

ལྡན་གྱི།།གསེར་གྱི་ཉི་མ་རྟག་པར་འཆར་གྱུར་ཅིག །ཅེས་པ་འདི་འང་མཚན་ཉིད་ཐམས་ཅད་ཡོངས་སུ་རྫོགས་པའི་བླ་མ་དམ་པ་རྣམས་ཀྱི་འབངས་སུ་་་་་སྐྱེས་ཤིང་། ཁྱད་པར་འཇས་མགོན་མཁྱེན་བརྩེའི་དབང་པོའི་ཞབས་ཀྱི་བཀའ་དྲིན་ཆེན་པོས་རྒྱུད་སྡེ་འོག་ཅ།་གསུམ་གྱི་ཆོས་ཚུལ་ལའང་སྐལ་ཆད་དུ་མ་གྱུར་པ། ཀརྨ་ངག་དབང་ཡོན་ཏན་རྒྱ་མཚོས་གདན་ས་ཆེན་པོ་དཔལ་སྤུངས་ཀྱི་ཡང་དབེན་བྱང་ཆུབ་ཤིང་གི་ནགས་ཁྲོད་དུ་རྒྱལ་བ་ལྷ་ལས་བབ་་་་པའི་དུས་ཆེན་བཟང་པོར་གྲུབ་པར་བགྱིས་པ་རྡོ་རྗེ་ཐེག་པའི་བསྟན་པ་དར་ཞིང་རྒྱས་པའི་རྒྱུར་གྱུར་ཅིག ། ་ ་801

༄ཅུ །།རྟེན་ལ་ནང་གཞུག་འབུལ་བའི་ལག་ལེན་ལུགས་སྲོལ་ཀུན་གསལ་དྲི་བྲལ་ནོར་བུ་ཆུ་ཤེལ་གྱི་མེ་ལོང་ཞེས་བྱ་བ་བཞུགས་སོ།།འཇམ་མགོན་བློ་གྲོས་མཐའ་ཡས་ཀྱིས་མཛད།

ན་མོ་རཏྣ་ཏྲ་ཡཱ་ཡ། དཀོན་མཆོག་གསུམ་དང་དེ་འབྲེལ་རྨད་བྱུང་རྟེན། །འཇིག་རྟེན་གསུམ་གྱི་མུན་པ་རབ་འཇོམས་ཤིང་། །ལྷར་བཅས་སྐྱེ་དགུའི་གཙུག་གི་ནོར་བུ་སྟེ། །ཚེ་རབས་ཀུན་ཏུ་བསོད་ནམས་ཞིང་དུ་ལེན། །རྟེན་མཆོག་རིང་བསྲེལ་སྙིང་པོར་སྒྲུབ་པའི་ཚུལ། །རྒྱུད་གཞུང་དགོངས་པ་གངས་ཅན་མཁས་མང་གིས། །གསལ་བར་མཛད་མོད་རང་འདྲའི་བློ་དམན་རྣམས། །མི་འཁྲུགས་བདེ་བླག་འཇུག་པའི་སྒོ་འདི་དབྱེ། །དེའང་སངས་རྒྱས་ཀྱི་ཕྲིན་ལས་བྱུང་ཞིང་དཀོན་མཆོག་གི་ཞལ་སྐྱིན་དུ་གྱུར་པའི་རྟེན་རྣམས་་་་་རིང་བསྲེལ་གྱི་སྙིང་པོ་ཅན་དུ་སྒྲུབ་པའི་ཚུལ་ལ་ལྔ། གང་ལ་བྱ་བའི་རྟེན།གང་གིས་བྱེད་པའི་མཁན་པོ། གང་ལས་བཤད་པའི་ཁུངས། ཇི་ལྟར་བྱ་བའི་ཚུལ།དེ་ལྟར་བྱས་པའི་ཕན་ཡོན་ནོ།།དང་པོ་ནི། དཔལ་མེར་མེ་མཛད་ཀྱིས།སྐུ་གཟུགས་གླེགས་བམ་མཆོད་རྟེན་སོགས། །སངས་རྒྱས་རྣམ་འཕྲུལ་བྱིན་རླབས་ལས། །བྱུང་སྟེ་མིན་ན་མི་འབྱུང་བས། །རྟོགས་ཏེ་ཤིན་ཏུ་དད་ལྡན་ན། །རབ་ཏུ་གནས་པ་མི་དགོས་སོ། །ཞེས་གསུངས་པ་ལྟར་རྟེན་གསུམ་ལས་སྐབས་སུ་བབ་པ་སྐུ་གཟུགས་དང་མཆོད་རྟེན་ཡིན་ཞིང་། དེའང་རྒྱུ་སྦྱིན་བདག་གྲགས་འདོད་སེར་སྣ་སོགས་ཀྱི་དྲི་མས་མ་བསླད་ཅིང་། རྐྱེན་བཟོ་བོ་ཉོན་མོངས་ཆེ་བའི་སྐྱོན་མེད་པས་རྒྱ་བོད་ཀྱི་གཞུང་ལུགས་ཁུངས་མ་ནས་་་་་བཤད་པའི་ཆགས་ཚད་དང་ལྡན་པ་ནི་རྟེན་ཆེ་ཆུང་གང་ལའང་གཅེས་སོ། །གཉིས་པ་ནི། གཟུངས་འབུལ་བ་པོ་རབ་དགེ་སློང་རྡོ་རྗེ་འཛིན་པ་དེ་ཉིད་བཅུ་ལྡན། འབྲིང་དགེ་ཚུལ། ཐ་མ་དགེ་བསྙེན་ནམ་ཁྱིམ་པ་ཡིན་ཀྱང་གསོ་805

སྟོང་བླངས་པ་སྟེ། གང་ལྟར་སྡོམ་པ་དང་ལྡན་ལ་ལག་ལེན་མཁས་ཤིང་ཞིབ་པ། ཤ་ཆང་སྒོག་བཙོང་སོགས་སྤང་ཞིང་གཙང་སྦྲའི་སྤྱོད་ལམ་ལ་གནས་པ།བློ་རྩེང་པོར་མ་སོང་བ་ངང་རིང་བརྩོན་འགྲུས་དང་ལྡན་པ་གལ་ཆེའོ། །གསུམ་པ་ནི། ཐེ་ཚོམ་མེད་པའི་དད་མོས་ཅན་ལ་གོང་གི་ལུང་དོན་ལྟར་དཀོན་མཆོག་གི་རྟེན་དུ་གྲུབ་པ་ཙམ་ནས་ནང་གཞུག་དང་རབ་གནས་ལ་མི་ལྟོས་པར་དེ་དག་གི་བྱིན་རླབས་འཇུག་པའང་ཡོད་མོད། སྐྱེ་དགུ་སྤྱི་མཐུན་གྱི་བསོད་ནམས་ཞིང་དུ་སྒྲུབ་པ་ལ་རིང་བསྲེལ་གྱི་སྙིང་པོ་ཅན་དུ་བྱ་དགོས་པའི་ཚུལ་མདོ་ལས། རིང་བསྲེལ་ཡུངས་འབྲུ་ཙམ་མཆོད་རྟེན་སྐྱུ་རུ་རའི་འབྲུ་ཙམ་གྱི་ནང་དུ་བཅུག་སྟེ་སྲོག་ཤིང་ཁབ་ཙམ་གཟུག་ཅིང་གདུགས་རྒྱ་ཤུག་གི་ལོ་མ་ཙམ་གྱིས་འགེབས་པའི་དཔེས་མཚོན་པ་དང་། སྔགས་རྒྱུད་ལས། རིང་བསྲེལ་ཅན་གྱི་མཆོད་རྟེན་དྲུང་། །བདེ་བར་གཤེགས་པའི་སྔགས་པས་འགྲུབ། །ཅེས་སོགས་མང་དུ་འབྱུང་བ་དང་། དཔུང་བཟང་གིས་ཞུས་པའི་རྒྱུད་ལས་ཀྱང་། བདེ་གཤེགས་མཆོད་རྟེན་རྟེན་འབྲེལ་སྙིང་པོ་ཅན། །སྡིག་པ་སྦྱངས་བའི་ཕྱིར་ནི་རྟག་ཏུ་གདབ། །རིང་བསྲེལ་ཅན་གྱི་གཟུགས་སམ་མཆོད་རྟེན་ལ། །བསྟོད་ཅིང་ཕྲེང་བ་དྲི་དང་མར་མེ་འབུལ། ཅེས་སོགས་གསུངས་ཏེ་དེ་ལ་མཆོད་རྟེན་ནི་མཆོད་པ་འོས་པའི་རྟེན་ཅེས་སམ། ཙིཏྟའི་སྒྲ་གསག་བྱའམ་དྲན་བྱ་ལ་འཇུག་པས་དཀོན་མཆོག་གི་རྟེན་སྤྱི་ལའང་འཇུག་ཏུ་རུང་སྟེ། ཇི་སྐད་དུ། དཀར་པོའི་ཆོས་རྣམས་བསགས་པ་དང་། །སྡིག་པ་མ་ལུས་སྤངས་པའི་ཕྱིར། །སངས་རྒྱས་བཅོམ་ལྡན་འདས་ལ་ནི།
 །མཆོད་རྟེན་ཅེས་ནི་806 ་

ངེས་པར་རྗོད། །ཅེས་སོ། །ལུང་དེའི་དོན་ནི་ཙེ་ཡ། གསག་བྱ་དང་།ཏྲཀྲ་དོར་པའི་སྒྲ་བསྡུས་པའི་དབང་དུ་མཛད་པའོ།།འདིར་གཟུགས་སམ་ཞེས་པས་སྐུ་གཟུགས་ཀྱང་དངོས་སུ་བསྟན་ཞིང་། མི་ལ་རྣམ་ཤེས་ཞུགས་པ་བཞིན་བེམ་པོར་གྱུར་བའི་སྐུ་གཟུགས་དང་། མཆོད་རྟེན་ལ་རིང་བསྲེལ་བཅུག་པས་དེ་དག་ཀྱང་བསོད་ནམས་ཀྱི་ཞིང་ཁྱད་པར་ཅན་དུ་གྲུབ་པ་ཡིན་ནོ། །རིང་བསྲེལ་ནི་ཆོས་སྐུའི་རིང་བསྲེལ། སྐུ་གདུང་གི་རིང་བསྲེལ། སྐུ་བལ་གྱི་རིང་བསྲེལ། ཡུངས་འབྲུ་ལྟ་བུའི་རིང་བསྲེལ་ཏེ་རྣམ་པ་བཞིར་བོད་དུ་སྔར་གྲགས་ཤིང་དེ་དག་རིམ་བཞིན་གཟུངས་སྔགས། གང་ཟག་མཆོག་གི་གདུང་རུས།དབུ་སྐྲ་སེན་མོ་སོགས་ཆ་ཤས། སངས་རྒྱས་གཙོ་བོར་གྱུར་པའི་ཤ་རཱི་རཾ་འཕེལ་གདུང་དུ་གྲགས་པ་རྣམས་ལ་ངོས་འཛིན། རྒྱ་ནག་གསར་འགྱུར་བྱང་ཆུབ་སྙིང་པོ་རྒྱན་གྱི་གཟུངས་ཀྱི་ཆོ་ག་ཞིབ་མོ་ལས། ཆོས་ཀྱི་སྐུའི་རིང་བསྲེལ་དང་།དེ་བཞིན་གཤེགས་པའི་སྐུ་གདུང་གི་རིང་བསྲེལ་དང་།སྐུ་བལ་གྱི་རིང་བསྲེལ་དང་། ཆོས་ཀྱི་རིང་བསྲེལ་དང་། ཡུངས་འབྲུ་ཙམ་གྱི་རིངས་བསྲེལ་ཏེ་ལྔར་བཤད་པའི་ཆོས་སྐུའི་རིང་བསྲེལ་སཱཙྪ་མཆོད་རྟེན་གྱིས་མཚོན་པ་་་་་་་་་་རྣམས་དང་། ཆོས་ཀྱི་རིང་བསྲེལ་གཟུངས་སྔགས་དང་གླེགས་བམ་ལ་ངོས་འཛིན། གཞན་གསུམ་སྔ་མ་དང་འདྲ། ཚུལ་འདི་དོན་ཐོབ་དང་ཐ་སྙད་གཉིས་སྐར་ལེགས་ཏེ་ལུང་རིག་གི་སྒྲུབ་བྱེད་འཐད་ལྡན་འབྱུང་བའི་ཕྱིར་རོ། །དེ་དག་ལ་བརྟེན་ནས་སློབ་དཔོན་ཆེན་པོ་འཇིགས་མེད་འབྱུང་གནས་དང་པཎ་ཆེན་ནགས་རིན་ལ་སོགས་པས་ཀྱང་སྐུ་གཟུགས་དང་མཆོད་རྟེན་807

ལ་གཟུངས་གཞུགས་པའི་ཚུལ་གསལ་བར་བཤད་པ་ལྟར་རྒྱ་བལ་གྱི་སློབ་་་་་་དཔོན་རྣམས་ཀྱིས་ཕྱག་བཞེས་སུ་མཛད་པ་ལ་རྩ་བར་བྱས་ནས་བོད་དུ་་་་་་་་ཁུངས་ཡོད་མེད་ཀྱི་ཕྱག་ལེན་རྒྱས་བསྡུས་མང་པོ་ད་ལྟའི་བར་དུ་བྱུང་ངོ་། །བཞི་པ་ལ་གཉིས། སྤྱིར་ཤེས་པར་བྱ་བ་དང་། བྱེ་བྲག་ལག་ཏུ་བླང་བའི་རིམ་པའོ། ། དང་པོ་ནི། རྟེན་ཆེ་ཆུང་གང་ཡིན་ཡང་ནང་གཞུག་གཙོ་བོ་རིང་བསྲེལ་ལྔ་ཚང་བར་དགོས་ཤིང་། དེ་ལས་ཀྱང་ཡུངས་འབྲུ་ལྟ་བུ་དང་ཆོས་ཀྱི་རིང་བསྲེལ་གཉིས་ཀ་འམ་གང་རུང་མེད་དུ་མི་རུང་ཞིང་གསུམ་པོ་གང་་་་་་་་འབྱོར་བྱ་ཆོག གཞན་རྣམས་ནི་སྤྲོས་པའི་ཡན་ལག་ཡིན་པས་མཁོས་འབྱོར་དང་བསྟུན་པ་ལས་མཐའ་གཅིག་ཏུ་ངེས་བཟུང་མི་དགོས།དེ་ལ་ཡུངས་འབྲུ་ལྟ་བུ་དངོས་སངས་རྒྱས་ཀྱི་རིང་བསྲེལ་དང་རྗེས་མཐུན་གང་ཟག་འཕགས་པའི་ས་ལ་བཞུགས་ངེས་པ་རྣམས་ལས་བྱོན་པའི་འཕེལ་གདུང་ལ་བྱེད། གང་ཟག་ཕལ་བ་ལས་བྱུང་བ་ལ་ནོར་འཁྲུལ་ཡོད་པར་བཤད་པས་མི་འཇུག རྒྱལ་བའི་རིང་བསྲེལ་རྙེད་ན་སོ་སྐྱེའི་རྟེན་ཡང་སངས་རྒྱས་ཀྱི་གདུང་རྣམ་པ་་་་་་་་ཐམས་ཅད་པར་འགྱུར་བས་ཤིན་ཏུ་གལ་ཆེ།གཟུང་སྔགས་རྒྱལ་བ་ཉིད་ཀྱིས་ཆེད་དུ་བསྔགས་པ་གཙུག་ཏོར་རྣམ་རྒྱལ། གཙུག་ཏོར་དྲི་མེད། གསང་བ་རིང་བསྲེལ། བྱང་ཆུབ་རྒྱན་འབུམ། རྟེན་འབྲེལ་སྙིང་པོ་སྟེ་གཟུངས་ཆེན་སྡེ་ལྔ་ནི་རྟེན་ཆེ་ཆུང་གང་ལའང་འཇོག་རྒྱུའི་རྩ་བ་ཡིན་པས་རྟེན་ཆེ་ན་་་་་་་་་་་་་་གཟུངས་ཡོངས་རྫོགས། ཆུང་བ་ལའང་དེ་དག་གི་སྙིང་པོ་ཙམ་གལ་ཆེ་བས་མཆོད་རྟེན་ལ་ནི་དེ་རྣམས་དང་འོད་ཟེར་དྲི་མེད་གཟུངས་ཙམ་ལས་གཞན་808

མ་འཛོམ་ཡང་ཆོག སྐུ་གཟུགས་ལ་སྡེ་ལྔ་དང་སོ་སོའི་གཟུངས་སྙིང་པོ་ཉེ་སྙིང་རྣམས་གཙོར་བྱ། བླ་བརྒྱུད་བརྒྱུད་པ་གོང་མ་དང་འཕགས་ཡུལ་གྱི་མཁས་གྲུབ་རྣམས་སྨོས་མ་དགོས།བོད་དུ་རང་རང་ལུགས་ཀྱི་དམ་སེལ་མེད་པའི་མཚན་སྔགས་ཁོ་ན་དང་། ཆོས་སྐྱོང་ཡང་བརྒྱུད་པ་གོང་མས་བསྟེན་ཅིང་གྲགས་ཆེ་བ་གཙོ་བོ་དང་ཡེ་ཤེས་པ་གཞན་ཞར་བྱུང་བྱ། འཇིག་རྟེན་པའི་རིགས་སྣ་ཚོགས་གཏན་ནས་མི་བསྲེ། བཀའ་གདམས་མཆོད་རྟེན་རྙིང་མ་དང་སྨྲི་ཏི་དང་ཇོ་བོ་རྗེའི་ཕྱག་ཚ་ལྟ་བུ་ནི་ཆེས་འཕགས་ཤིང་། དེའི་རྗེས་མཐུན་སྐུ་རྙིང་བྱིན་རླབས་ཅན་རྣམས་ཀྱང་འཇོག་པའི་ཕྱག་སྲོལ་ཡོད་པ་་་་་་ལྟར་བཞག་ན་རྟེན་ལ་བགེགས་མི་འཇུག་ཅིང་རབ་གནས་ཚུལ་བཞིན་མ་་་་་་གྲུབ་ཀྱང་བྱིན་རླབས་ཆགས་པར་ཚད་མས་གྲུབ། སྐུ་གདུང་དང་སྐུ་བལ་ནི།སངས་རྒྱས་བྱང་སེམས། རྒྱ་བལ་གྱི་མཁས་གྲུབ། བོད་སྔ་རབས་པ་གྲུབ་མཐའ་གང་ལའང་སྤྱི་ཁྱབ་གྲོ་བ་རྣམས་ཀྱི་བྱིན་རླབས་རྟེན་གཙོར་བྱ། ཕྱིས་བྱོན་རྣམས་དུས་དབང་གིས་ཕན་ཚུན་དམ་སེལ་དུ་འགྲོ་བ་མང་བས་འདི་་་་་འདྲའི་སྐབས་སུ་དག་སྣང་ཕྱོགས་མེད་ཆེས་ན་ཉེས་དམིགས་ཀྱི་གཞིར་་་་་་་་་་འགྱུར་བས། རང་རང་གི་ཆོས་བརྒྱུད་དམ་སེལ་མེད་ངེས་པའི་བྱིན་རྟེན་ཁོ་ན་འཇོག ཁྱད་པར་ཡི་དམ་ཆོས་སྐྱོང་དམིགས་སུ་གསལ་བའི་རྟེན་གྱི་རིགས་ལ་རང་དང་ལྷ་དེའི་བརྒྱུད་པ་ལ་དམ་སེལ་ཡོད་ན་གང་ཟག་དེ་ཇི་ལྟར་་་་་་་་་བཟང་ཡང་འཇུག་པར་མི་བྱ། བླ་མ་ཞལ་བཞུགས་ཀྱི་དབུ་སྐྲ་སོགས་རྟེན་ལ་བཅུག་ན་མནན་པར་འགྲོ་བས་མི་རུང་ཞེས་གྲགས་པ་བཤད་ཁུངས་གཞན་809

མེད་ཀྱང་རྟེན་འབྲེལ་མཁྱེན་པའི་དམ་པ་འགའ་ཞིག་གི་གསུང་སྒྲོས་ཙམ་་་་་་ཡིན་ལ། དེ་ལྟར་འབྱུང་མིན་གང་ཟག་དེ་ཉིད་ཀྱི་རྟོགས་དགོངས་ལ་རགས་ལས་པས་མཐའ་གཅིག་ཏུ་ཁ་ཚོན་གཅོད་དུ་མེད། ཐ་མལ་པའི་རུས་པ་ནི་རྟེན་ལ་ནམ་ཡང་འཇོག་མི་རུང་བ་འོད་སྲུང་རྫོགས་བྱེད་ཀྱི་གཏམ་རྒྱུད་ལས་གསལ། ལམ་ཞུགས་སོ་སྐྱེ་བསླབ་པ་གསུམ་ལྡན་གྱི་རུས་བུ་མཆོད་རྟེན་ལ་བཅུག་ཏུ་རུང་ཡང་དེ་ཉིད་སོ་སྐྱེའི་མཆོད་རྟེན་དུ་འགྱུར་བས་དེ་ལས་རྒྱུད་་་་ཚོད་མཐོ་བའི་གང་ཟག་གིས་ཕྱག་མཆོད་མཛད་ན་བྱ་བའི་ཡུལ་ལ་གནོད་་་་་པར་བཤད། འོན་ཀྱང་གསང་སྔགས་ཐབས་ཆེ་བས་རུས་པ་དེ་དག་ཀྱང་ཚུལ་བཞིན་བྱིན་གྱིས་རླབས་ན་རྟེན་ལ་འཇོག་རུང་བར་གསུངས་ཏེ། སྦྱོང་རྒྱུད་ལས། དེ་ནས་རྣལ་འབྱོར་ཅན་གྱིས་ནི། །སྔགས་དང་ཕྱག་རྒྱས་དེ་དབང་བསྐུར། །ལྷ་ཡི་གཟུགས་སུ་བརྟགས་ནས་ཀྱང་། །མཆོད་རྟེན་དབུས་སུ་བཞག་པར་བྱ། །ཞེས་སོ། །དེས་ན་རུས་ཆོག་ཚུལ་བཞིན་བྱས་ནས་ཆོ་ག་དང་ལྡན་པའི་སཱཙྪ་མང་དུ་བཏབ་པ་ནི་ཆོས་སྐུའི་རྟེན་མང་དུ་བཞེངས་པའི་ཕྱིར་་་་་་་་ཚོགས་རྒྱ་ཆེན་པོར་འགྱུར་བའི་ཕན་ཡོན་ཡོད་པས་དེ་ཉིད་རྟེན་ལ་བཞུགས་པ་ནའང་སྔགས་རང་ལུགས་ཀྱི་མཆོད་རྟེན་དུ་འགྱུར་བ་མཁས་པ་དག་་་་་་་་་བཞེད་དོ། །དེས་མཚོན་བླ་མ་ཞལ་བཞུགས་ཀྱི་ཚེམས་དང་དབུ་སྐྲ་ལྟ་བུ་ཡང་རུས་ཆོག་དང་སྐྲ་ཆོག་ཚད་ལྡན་བྱས་ནས་སྭཙཱའམ་སྐུ་བརྙན་འདེབས་པའི་རྒྱུར་བྱས་ན་དགག་བྱ་ཆུང་ཞིང་དགོས་པ་དང་ལྡན་པར་མཐོང་ངོ་། །གཉིས་པ་ལ་གཉིས། རྟེན་ཆེན་པོ་ལ་ཇི་ལྟར་བྱ་བ་དང་། འབྲིང་དང་ཆུང་ངུ་ལ་ཇི་810

ལྟར་བྱ་བའོ། །དང་པོ་ལ་གཉིས། ཐོག་མར་ཡོ་བྱད་སྟ་གོན་དུ་བྱ་བ་དང་། དེ་ཉིད་རྟེན་ལ་འབུལ་བའི་ལག་ལེན་དངོས་བཤད་པའོ། །དང་པོ་ལའང་བཞི།སྲོག་ཤིང་། གཟུངས་སྔགས། དེ་དག་ལས་གཞན་པ། རབ་གནས་སོགས་སོ། །དང་པོ་སྲོག་ཤིང་ནི། མཆོད་རྟེན་ཆེ་ཆུང་གང་ཡིན་ཡང་སྲོག་ཤིང་གཙོ་བོ་ཡིན་པས་མེད་དུ་མི་རུང་།སྐུ་གཟུགས་ལ་དམིགས་བསལ་བཤད་ཁུངས་མེད་པས་ཡོད་མེད་གང་བྱས་རུང་མོད། མཆོད་རྟེན་ཅེས་པའི་སྒྲ་སྤྱི་ལ་ཁྱབ་པའི་དབང་དུ་མཛད་ནས་གོང་མ་རྣམས་ཀྱི་ཕྱག་ལེན་ལྟར་ཕུལ་བ་ནི། ཕུན་སུམ་ཚོགས་པའི་ཡན་ལག་ཡིན། ཆོས་སྐྱོང་གི་སྐུ་བརྙན་ལ་དྲག་པོའི་ཤིང་གི་སྲོག་ཤིང་ངེས་པར་དགོས་་པ་འཕགས་པ་རིན་པོ་ཆེའི་གསུང་ལས་གསལ་ལོ། །དེ་ལ་སྲོག་ཤིང་གི་རྒྱུ་རབ་ཙན་དན་དཀར་དམར་དང་ཨ་ག་རུ་ལྟ་བུ། ཐ་མའང་ཤུག་པའམ་འབྲས་བུ་ཅན་གྱི་ཤིང་ཁོང་རུལ་གས་ཆགས་འབུས་ཟོས་སོགས་ཀྱི་སྐྱོན་མེད་པ། གནས་རི་བཟང་པོར་སྐྱེས་པ་བྱུང་ན་ལེགས་ཤིང་དེར་གནས་ཀྱི་མི་ལ་དངོས་སུ་བསླང་། མི་མ་ཡིན་ལ་མཆོད་གཏོར་ཕུལ་ནས་གནང་བ་ཞུས་ཏེ་ཡར་ངོ་ལྟ་བུའི་གཟའ་སྐར་འཕྲོད་སྦྱོར་ཤིས་པའི་ཉིན་མོར་ཤར་ཕྱོགས་མི་ནོར་བའི་མཚན་མ་བཏབ་སྟེ་བཅད་ལ་སྐམ་བཅུག་དབྱིབས་གྲུ་བཞི་རྩ་རྩེའི་རྣམ་པའི་ཕྲ་སྦོམ་ཅན་དུ་བྱ།ཕྱག་ལེན་ཁ་ཅིག་ཏུ་མཆོད་རྟེན་ལ་བྲེའི་སྟེང་གི་གདུགས་འདེགས་ཀྱི་ཐད་ཡན་ཆད་སྐུམ་པོ་དང་མན་ཆད་གྲུ་བཞིར་བྱེད་པ་དང་། སྲོག་ཤིང་རྩེ་མོར་རྣམ་རྒྱལ་མཆོད་རྟེན་དང་རྩ་བར་རྡོ་རྗེ་བྱེད་པ་བྲི་བརྐོས་གང་རུང་བྱེད་པར་སྣང་བ་མཆོད་རྟེན་ནི་རྣམ་པར་་་་་་་811

རྒྱལ་མའི་རྟོགས་པ་ལས་གསུངས་པའི་དོན་ཞོར་སྒྲུབ་དང་། རྡོ་རྗེ་ནི་སྲོག་ཤིང་རྩ་དབུ་མའི་མཚོན་དོན་བྱེད་པ་རྣམས་ཀྱིས་བྱང་ཆུབ་ཆེན་པོའི་དག་་་་་སྦྱར་རམ། འཕགས་བལ་གྱི་སློབ་དཔོན་རྣམས་ཀྱིས་རྩ་བར་རྡོ་རྗེ་སོགས་མཆོག་གི་རིན་པོ་ཆེ་འཇོག་པར་བཤད་པ་ལས་འཕྲོས་པརུ་སྣང་བས་དེ་དག་མ་བྱས་ཀ་མེད་ནི་མིན། རིང་ཐུང་ནི། སྐུ་གཟུགས་ལ་སྐྱིལ་ཀྲུང་ནས་གཙུག་ཏོར་བར་སླེབ་པ་དང་། མཆོད་རྟེན་ལ་རྨང་དགེའམ་གདོང་ཆེན་ནས་རྩེ་མོའི་བར་རམ་བུམ་གདན་ནས་་ཉི་ཟླའི་བར་སླེབ་པར་བྱ། ཁ་དོག་ནི།ཙནྡན་དམར་པོ་ལྟ་བུ་ཡིན་ན་ཚོན་མི་བྱུག གཞན་ལ་མཚལ་བྱུག་པ་གཙོར་བྱེད་ཀྱང་གཟུངས་རིང་སོགས་གསེར་དངུལ་གྱིས་འབྲི་བའི་གཞི་ལ་ནི་མཚལ་་་་་་་འཇམ་པོར་བྱུག་པ་ཉིད་ཆེས་ལེགས་ཤིང་། སྤྱི་ཙམ་དུ་དྲི་བཟང་མཐུག་པོར་བྱུ་ག་པའང་ལེགས་ཏེ་འདི་ཐམས་ཅད་རྒྱས་པའི་རྟེན་འབྲེལ་གཙོར་བྱེད་་་་་་་པས་སོ། །གང་ལྟར་ཡང་གས་ཆག་ཡོ་འཁྱོག་མེད་པ་ཤིན་ཏུ་གལ་ཆེ་བས་སྲུབས་ལྟ་བུ་བྱུང་ནའང་བརྗེ་བའམ་སྨན་འདམ་དང་ཚོན་གྱིས་བསུབས། ་་་་་འབྲི་རྫས་ནི་རབ་གསེར་དངུལ། འབྲིང་རྒྱ་མཚལ། ཐ་མ་རྒྱ་སྣག་གིས་ལཉ་ཝར་རམ། དབུ་ཅན་བྲིས་སྲུབས་ཆད་ལྷག་མེད་པའི་དག་པོར་འབྲི། འབྲི་བྱ་ནི། སྐུ་གཟུགས་ཀྱི་སྤྱི་བོར་ཧཾ། སྐུ་གཟུགས་ཀྱི་དཔྲལ་བ་དང་མཆོད་རྟེན་གྱི་བྲེའི་ཐད་དུ་ཨོཾ། དེ་བཞིན་དུ་མགྲིན་པ་དང་བྲེ་མགུལ་ལ་ཨཱཿ ཐུགས་ཀ་དང་བུམ་དབུས་རྒྱུ། ལྟེ་བ་དང་བུམ་སྨད་ལ་སྭཱ། གསང་གནས་དང་བུམ་གདན་ནམ་བང་རིམ་ཐད་དུ་ཧཱ།ཡང་དུས་འཁོར་ལུགས་སུ་བྱེད་ན། གཙུག་ཏོར་གྱི་812

ཐད་དུ་ཧཾ། དཔྲལ་བར་ཨོཾ། མགྲིན་པར་ཨཿ ཐུགས་སྐར་རྒྱུ། ལྟེ་བར་ཧོཿགསང་བར་ཀྵཿ ཞེས་བྲི་བ་ནི་ཁྱད་པར་བ་ཡིན་ལ། ཡང་སྲོག་ཤིང་གི་རྩེ་མོ་དང་དེའི་འོག་གི་ཕྱོགས་བཞིར།རྩེ་མོར་ཧཱུཾ།ཤར་དུ་ཨོཾ།ལྷོར་ཊྭཱཾ། ནུབ་ཏུ་ཧྲཱིཿབྱང་དུ་ཨཱཿ རྣམས་བྲི།རྩེར་མཆོད་རྟེན་ཡོད་ན་བུམ་ངོས་དང་།མེད་ན་སྲོག་ཤིང་གི་རྩེ་མོའི་ངོས་ལ་རྣམ་རྒྱལ་གྱི་སྙིང་པོ། ཨོཾ་སྒྲོ་སྭཱ་ཧཱ། ཨོཾ་ཨ་མྲྀ་ཏ་ཨཱ་ཡུད་དེ་སྭཱ་ཧཱ།ཞེས་བྲི། སྐུ་རྟེན་གྱི་དབུའི་ཐད་དང་།མཆོད་རྟེན་གྱི་བྲེའི་ཐད་ཙམ་དུ། ཨོཾ་སརྦ་བིཏྱཱ་སྭཱ་ཧཱ། ཞེས་རིག་པ་ཆེན་པོའི་སྔགས་དང་། མགྲིན་པར་དང་བྲེ་མགུལ་ལ་དབྱངས་གསལ། ཐུགས་ཀ་དང་བུམ་པའི་ཐད་དུ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། ཞེས་པ་དང་། ལྷ་རང་རང་གི་གཟུངས་དང་སྙིང་པོ་བྲི། དེ་འོག་ངོས་བཞིར་གཙུག་ཏོར་རྣམ་རྒྱལ་དྲི་མེད། གསང་བ་རིང་བསྲེལ། བྱང་ཆུབ་རྒྱན་འབུམ་བཞིའི་གཟུངས་རིང་ཐུང་རྣམས་དང་བཞི་མའི་གཤམ་དུ་རྟེན་་་་སྙིང་རྒྱ་སྐད། ཡེ་དྷརྨཱ་དང་བོད་སྐད། ཆོས་རྣམས་ཐམས་ཅད་སོགས་ཀྱི་ཚིགས་བཅད་བྲི། ཤོང་ན་སངས་རྒྱས་རབ་བདུན་གྱི་གསོ་སྦྱོང་གི་ཚིགས་སུ་བཅད་པ་ཚང་བ་དང་མ་ཤོང་ན་རྣམ་གཟིགས་ཀྱི་གསོ་སྦྱོང་། བཟོད་པ་དཀའ་ཐུབ་དམ་པ་སོགས་རྒྱ་བོད་ཀྱི་སྐད་གང་རུང་དག་པར་བྲི།རྩ་བར།ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ།ཞེས་བྲི།མཆོད་རྟེན་ལ་ཁྱད་པར་དུ།ཚོན་མ་བཏང་བའི་སྔ་རོལ་ནས་རྩེ་མོ་དང་རྩ་བ་བའི་མདུན་ངོས་སྭཱ་ཡིག་འབྲི་བའི་ཐད་་་་་་ཙམ་གྱི་ཕྱོགས་བཞི་རྣམས་སུ་གཟུངས་ཁུང་འཇམ་པོར་བྲུས་ལ།རྩེ་མོར་རྣམ་པར་རྒྱལ་མའི་གཟུངས་དང་། འོད་ཟེར་དྲི་མེད་ཀྱི་མདོ་གཟུངས་ཚང་མ་813

ཤོག་དྲིལ་ལམ། ཤོག་བུ་གྲུ་བཞི་སོར་བཞི་པའི་གླེགས་བམ་དུ་བྲིས་ལ་དྲིལ་ཏེ་བཅུག ངོས་བཞིའི་གཟུངས་ཁུང་དུ་སྲོག་ཤིང་གི་སྔགས་དང་སྒྲིབ་སེལ་གྱི་གཟུངས་གཉིས་ཀ་དགུ་བཅུ་རྩ་དགུ་རེ་བྲིས་ལ་བཅུག རྩ་བར་འོད་ཟེར་དྲི་མེད་ཀྱི་སྙིང་པོ་དང་རྟེན་འབྲེལ་སྙིང་པོ་བཅུག་པ་རྣམས་ཀྱི་སྒོའང་སྲོག་ཤིང་གི་རྒྱུ་དེ་ཉིད་ཀྱིས་བཀག སུབས་མི་མངོན་པར་བྱས་པའི་སྟེང་དུ་ཚོན་བྱུག་ལ་ཡི་གེ་རྣམས་བྲི་དགོས་སོ། །སྐབས་འདིར་ཕྱག་བཞེས་རྙིང་པ་ཁ་ཅིག་ཏུ།སྲོག་ཤིང་རྩ་དབུ་མའི་མཚོན་བྱེད་དུ་བྱས་ནས་གཡས་གཡོན་རོ་རྐྱང་མཚོན་བྱེད་དྲརྦ་དང་ཀུ་ཤ་བཅིང་བར་བཤད་ཀྱང་། དེ་ལྟའི་ཕྱག་ལེན་རྒྱ་བལ་གྱི་རྡོ་རྗེ་སློབ་དཔོན་རྣམས་ལ་མ་གྲགས་ཤིང་། སྲོག་ཤིང་ཤེས་བཅུའི་དག་པར་གསལ་བར་བཤད་པ་ལས་དབུ་མ་དང་སྦྱར་བའི་བཤད་ཁུངས་མེད་ཅིང་།སྦྱོར་དུ་རུང་ཡང་རོ་རྐྱང་གཟུང་འཛིན་ཟླ་ཉིའི་རྒྱུ་བ་ཉིད་སྒྲིབ་གསུམ་སྤངས་པའི་སྐུ་གསུམ་ལ་སྦྱོར་བ་མི་ལེགས་པར་བཞེད་པའི་ཕྱོགས་ཉིད་འབྲེལ་་་་་་་་་ཆགས་པ་ཡིན་ནོ། །གཉིས་པ་ནི། སྡོམ་པ་གསུམ་གྱི་བླ་བརྒྱུད། རྒྱུད་སྡེ་རྣམས་ཀྱི་གཟུངས་དང་སྙིང་པོ། མདོ་གཟུངས། གཟུངས་ཆེན་སྡེ་ལྔ། ཆོས་སྐྱོང་ནོར་ལྷའི་སྔགས། ཤིས་བརྗོད་འདོད་གསོལ། སྟོད་སྨད་སྤྱི་འགྲོའི་དབྱངས་གསལ་ལ་སོགས་པ་དང་། སྐུ་བརྙན་ལ་རྒྱུད་སྡེ་ནས་གསུངས་པའི་སྐྱེ་མཆེད་བྱིན་རླབས་རྣམས་ཏེ་འབྱོར་ལྡན་ཡིན་ན་མཐིང་ཤོག་ལ་གསེར་དངུལ་གྱིས་དག་པར་བྲི། ལྷག་ཆད་སོགས་ཀྱི་ཉེས་པ་མི་འབྱུང་བ་སྤར་བཏབ་པ་རང་ལེགས་་ཀྱང་དེའང་ཁུངས་དག་བྱུང་ན་མ་གཏོགས་སྤར་ཕལ་ཆེར་མ་དག་པ་རྒྱུན་་་་་814

འབྱམས་ཅན་དུ་སྣང་། གང་ལྟར་ལ་རྒྱ་ཤོག་ལ་མཚལ་གྱིས་བཏབ། གུར་གུམ་སོགས་དྲི་བཟང་གི་ཆུས་ཡིག་འབྲུ་ནོན་ངེས་པར་བྱུག གཟུངས་རིང་ཐམས་ཅད་ཕྲེང་རེ་ལ་རྫོགས་དགོས་པས་ལྡེབ་གྲངས་རིང་མཐུད་ཆོག་པའམ། ཕྲེང་རེ་རེ་བཞིན་དྲ་མཐུད་དགོས་པ་གང་ཡིན་ཀྱང་སྔ་མའི་ཡིག་འབྲུ་དང་ཕྱི་་་་་་་མའི་འབྲུ་གཉིས་འགྲིགས་ངེས་པ་ལས་བར་མཚམས་ཀ་ཐོ་གྲངས་ཡིག་ཐིག་སོགས་ཀྱིས་བར་ཆོད་པ་དང་མཚམས་བྱེ་བ་དང་། སྔ་ཕྱི་གཅིག་གིས་གཅིག་མནན་པ་སོགས་མི་རུང་བས་མཐུད་ལུགས་ཞིབ་མོ་དང་། སྦྱར་སྤྱད་ཀྱང་དབང་ལག་གམ་གྲོ་སྐྱོ་གཙང་མས་བྱ། བསྒྲིལ་ལུགས་མཁས་མཆོག་བུ་སྟོན་ཞབས་ཀྱིས་མཇུག་ནས་བསྒྲིལ་བར་གསུངས་པ་ལྟར་ཞྭ་ལུའི་རྗེས་འབྲངས་་་་རྣམས་དང་། རྒྱལ་དབང་མི་བསྐྱོད་རྡོ་རྗེ། ཆོས་ཀྱི་འབྱུང་གནས་རྗེས་འབྲང་བཅས་པས་དེ་ལྟར་མཛད། ངོར་ཆེན་རྡོ་རྗེ་འཆང་གིས་དབུ་ནས་དྲིལ་བར་གསུངས་པ་ལྟར་དེའི་རྗེས་འབྲང་རྣམས་དང་། རྒྱལ་དབང་ལྔ་པ་སློབ་ཚོགས་བཅས། རྡོར་སྨིན་གྱི་ཕྱག་བཞེས་འཛིན་པ་པོ་ཐམས་ཅད་ཀྱིས་དེ་ལྟར་མཛད།དེ་གཉིས་གའང་ཞལ་ནང་བསྟན་དུ་བསྒྲིལ་བ་མཚུངས། གང་ལྟར་ཤིན་ཏུ་དམ་པོར་བསྒྲིལ། ཕྱི་ལ་དར་རས་སམ་སྐུད་པ་སེར་པོས་དཀྲི་བ་ཕྱག་ལེན་གཙོར་བྱེད་པ་རྒྱས་པའི་ལས་ཀྱི་རྟེན་འབྲེལ་ཡིན་ལ། ལྷ་སོ་སོའི་མདོག་མཚུངས་ཀྱི་ན་བཟའ་འམ་ལས་བཞི་ལྷུན་གྲུབ་ཀྱི་མཚོན་བྱེད་ལ་དར་རས་་་་་སྐུད་པ་སྣ་ཚོགས་ཀྱིས་ཀླུབས་པའང་སྣང་ངོ་། །མདོ་སྔགས་ཀྱི་གླེགས་བམ་རྣམས་ལའང་དྲི་བཟང་བྱུགས་པའམ་བར་མཚམས་དྲིའི་ཕུར་མས་གཏམས།815

དབུ་ལྡེབ་ཞལ་ཡར་བལྟ་དང་ན་བཟའ་སེར་པོའི་གང་འབྱོར་དར་རས་ཀྱིས་དྲིལ། ཐམས་ཅད་ལའང་གང་ཡིན་ཤེས་པའི་ཁ་བྱང་དང་། དབུ་ཞབས་མི་ནོར་བའི་མཚན་མ་བཏབ། གཟུངས་དང་གླེགས་བམ་རྣམས་རྟེན་ཆེན་རྣམས་ལ་ཇི་ཙམ་མང་བཞིན་ལེགས། དེའང་ཐུབ་སྐུ་ལ་དེ་བཞིན་གཤེགས་པའི་ཡིག་བརྒྱ། ཐུབ་པའི་མཚན་བརྒྱ། མུ་ནི་སོགས་འབུམ་ཕྲག་མང་དུ་བྱ་བས་མཚོན་ལྷ་སོ་སོའི་སྔགས་དང་སྙིང་པོ་གཙོར་བྱ། བླ་སྐུ་ལ་དེ་ཉིད་ཀྱི་མཚན་སྔགས་དང་ཐུགས་དམ་གྱི་ལྷའི་སྙིང་པོ་གཙོར་བྱ་བས་མཚོན་ཅིང་།མཆོད་རྟེན་ལ་ནི་གཟུངས་ཆེན་སྡེ་ལྔ་ཁོ་ན་གལ་ཆེའོ། །གསུམ་པ་ནི། སངས་རྒྱས་ཀྱི་རིང་བསྲེལ་ནི་འཛོམ་ན་གསེར་དངུལ་སོགས་རིན་པོ་ཆེའི་གའུར་་་་་་དར་ཟབ་དང་དྲི་བཟང་བཅས་བཞུགས། སྐུ་གདུང་དང་སྐུ་བལ་རིང་བསྲེལ་རྣམས་ཀྱང་རབ་དར་གོས་ཀྱི་ཐུམ་བྱ། མ་འཛོམ་ན་དུག་རིགས་མ་ཡིན་པའི་ཤོག་བུར་དྲིལ་བའི་རྒྱབ་ཏུ་དར་ལིང་གིས་དྲིལ། རིལ་བུ་སོགས་བྱིན་རྟེན་སེལ་མེད་ཀྱི་རིགས་རྣམས་དར་སེར་པོ་དང་དམར་སེར་ལྟ་བུས་བསྟུམ། ལི་མ་སོགས་སྐུ་བརྙན་ཤིན་ཏུ་རྩ་ཆེན་རིགས་དར་གྱི་ན་བཟའ་དང་བཅས་རིན་པོ་ཆེའི་གའུ་དང་ཟ་མ་ཏོག་ཏུ་བཞག སྣོད་མ་འབྱོར་ན་ན་བཟའ་དང་ཐམས་ཅད་ལ་དྲི་བཟང་གི་ཕུར་མས་རྩིབས། སྣམ་བུའི་རིགས་ལ་འབུ་འཇུག་ཉེན་ཆེ་བ་དང་། ན་བཟའ་སྐྱི་ཆགས་པའི་རིགས། བཞུགས་གདན། ཞབས་ཆགས་རྣམས་མི་བཞུགས་པར་བཤད་ཀྱང་། མནབས་གཟན་ལྟ་བུ་ཚལ་བུ་ཆུང་ངུ་དང་དར་རས་ལ་ནི་བཀག་པ་མེད། ཞབས་ཆགས་སོགས་ཀྱང་སྔོན་816

བྱོན་སྐྱེས་ཆེན་ཡོངས་གྲགས་ནི་འཇུག་ཏུ་རུང་ངོ་། །བར་སྟོང་བཀང་བ་དང་མཚམས་རྣམས་བཅེར་བའི་རྫས་ཤུག་ཕྱེ་དང་བ་ལུའི་ཕུར་མ་སོགས་བཟང་ཤིང་དྲི་ལྡན་དང་སྨན་ཕྱེ་བུང་མང་པོ། ར་གན་འཁར་བ་ཞ་ཉེ་རྣམས་མིན་པའི་གསེར་དངུལ། བྱི་རུ། མུ་ཏིགསུ་མེན། གཡུ། དུང་། ཤེལ་སོགས་རིན་པོ་ཆེ་སྣ་ཚོགས། དུག་རིགས་དང་བཤལ་སྐྱུག་མིན་པའི་འབྲས་བུ་གསུམ།བཟང་པོ་དྲུགརྩ་བ་ལྔ་ལ་སོགས་པཱ་སྨན་སྣ།བྲ་སྲན་འབྲུ་ནག་མིན་པའི་ནས་འབྲས་གྲོ་ཏིལ་ཁྲེ་རྩི་རྩི་ཡུངས་དཀར་སོགས་འབྲུ་སྣ། ཤ་ཆང་སྒོག་བཙོང་ལ་ཕུག་སོགས་མིན་པའི་དཀར་གསུམ་མངར་གསུམ་སོགས་ཟས་སྣ། རུལ་བ་དང་རླན་ཅན་མིན་པའི་ཨ་སྨྲ་རྒྱན་འབྲུམ། སྟར་ཁ་སོགས་ཤིང་ཏོག་གི་རིགས།དར་སྣ་གོས་སྣ་རས་སྣ་རྣམས་ཐལ་རྡུལ་མི་གཙང་བའི་དྲིས་མ་གོས་པ་་་་་་་་་་གཙང་དག་བྱ་ཞིང་།ཁྱད་པར་སྨན་ལྔ།འབྲུ་ལྔ།དྲི་ལྔ།རིན་པོ་ཆེ་ལྔ།སྙིང་པོ་ལྔ་སྟེ་ལྔ་ཚན་ལྔ་ཡོངས་སུ་གྲགས་པ་ལྟར་ཁྲོལ་བུར་བསགས། ཐམས་ཅད་ཀྱང་མཛོམ་དུ་རུང་ན་སྣམ་བུའི་རིགས་མིན་པའི་གོས་དར་སེར་པོའི་ཐུམ་་་་་མམ་སྙེའུ་ཆེ་ཆུང་མང་པོར་བླུགས་ལ་ཁ་བཙེམ། དེ་དག་ནི་སྤྱིར་མེད་དུ་མི་རུང་བ་རྣམས་ཡིན་ལ། བྱེ་བྲག་ཏུ་གནོད་སྦྱིན་བང་མཛོད་ཀྱི་བཅས་ནི་བོད་དུ་འབྲེལ་བསྒྲིགས་ཀྱི་ཐ་སྙད་གསར་དུ་བཞག་པ་ལས་རྒྱུད་གཞུང་དང་་་་་་་་་འཕགས་ཡུལ་གྱི་ཕྱག་ལེན་དུ་རྟེན་གྱི་ནང་གཞུག་བྱ་བའི་གསལ་ཁ་མེད་་་་་་་་ཀྱང་། རྒྱུད་ལས་བང་མཛོད་དུ་འཇོག་པར་གསུངས་པ་ལ་བརྟེན། རྟེན་ལ་བཀུར་སྟེ་དང་སྦྱིན་བདག་ལོངས་སྤྱོད་རྒྱས་པའི་རྟེན་འབྲེལ་དུ་དེ་ལྟར་་་་་་་་་817

མཛད་པའི་ཕྱག་ལེན་བརྒྱུད་མར་བྱུང་བར་སྣང་ལ། དེའང་རྩ་བ་བྱ་རྒྱུད་དཔའ་བོ་གཅིག་གྲུབ་དང་།དེའི་འགྲེལ་པ་དགེ་བའི་འདོད་འཇོ་སོགས་ལས་གསུངས་པའི་གནོད་སྦྱིན་ལྷ་མང་གི་འཁྲུལ་འཁོར་བཅའ་བ་ཉིད་གཙོར་་་་་་་མཛད། དེ་ལས་རྗེ་བཙུན་གྲགས་པ་རྒྱལ་མཚན་གྱིས་པདྨ་འདབ་བརྒྱད་ལ་སྔགས་བྱང་སྤེལ་ཚིག་ཅན་ཁོ་ན་འབྲི་བར་གསུངས། ཕྱི་མ་རྣམས་ཀྱིས་འཁོར་ལོ་སྤྱིའི་རིགས་པས་དེ་སྟེང་དབྱངས་གསལ་རྟེན་སྙིང་རྡོ་ར་མེ་རིས་བསྐོར་་་་་བའི་མུ་ཁྱུད་དྲུག་པ་མཛད། རྒྱལ་དབང་ལྔ་པ་སོགས་ཀྱིས་རྒྱས་པར་པདྨ་ལ་སྐུ་གཟུགས་རྣམས་ཀྱི་ཐུགས་ཀུར་སྔགས་བྱང་བཀོད། འབྲིང་པོ་སྔགས་ཙམ་དང་། མུ་ཁྱུད་གསུམ་པར་རྡོ་ར། བཞི་པར་མེ་རི་འབྲི་བར་གསུང་། རྗེ་མི་བསྐྱོད་ཞབས་བར་མ་ལྟར་བཞེད། མཁས་དབང་ཀུན་ཁྱབ་ཀྱིས་ཇོ་ནང་རྗེ་བཙུན་ཆེན་པོའི་རྗེས་སུ་འབྲང་། རྒྱུད་དང་འགྲེལ་པའི་དགོངས་པ་བསྟུན་ནས་ཡབ་རྐྱང་། ཡུམ་རྐྱང་། ཡབ་ཡུམ་སྦྲགས་པའི་འཁྲུལ་འཁོར་གསུམ་དུ་བཤད། བསྡུས་པ་ཇོ་བོ་རྗེའི་དབུ་ཞྭའི་ནང་ནས་རྙེད་པར་གྲགས་པ་རྫ་དགུ་བཾ་དགུ་ནི་ཡོངས་སུ་གྲགས། དེ་ལས་ས་སྐྱ་རྗེ་བཙུན་སོགས་ཚད་མ་གྱུར་པའི་སྐྱེས་བུ་ཡིན་ཅིང་ཀུན་ཁྱབ་ཀྱི་ལེགས་བཤད་ཀྱང་མན་ངག་ཚད་མ་ལས་བྱུང་བ་དང་། ལུང་རིག་རྣམ་དག་གིས་གྲུབ་པས་གང་བྱེད་ཀྱང་དོན་གྲུབ་པ་ཡིན་མོད། གཙོ་བོར་སོ་སོའི་རང་ལུགས་ཉིད་ཚད་མར་བཟུང་དགོས། གང་ལྟར་འཁྲུལ་འཁོར་དེ་དག་རབ་གསེར་དངུལ་གྱི་བྱང་བུར་གཟོང་རིས་བྱ། འབྲིང་དར་གོས་ལ་གསེར་དངུལ་གྱིས་བྲིས། ཐ་མའང་བཟང་ཤིང་གི་བྱང་བུ་ལ་བྲི་818

བའམ་སྤར་དུ་བཏབ་པ་ཆ་གྲངས་གང་ཐོན་བྱ།དེ་དག་བཞུགས་སྣོད་ཟངས་དཀར་གསར་པ་ལོངས་མ་སྤྱད་པ་བྱུང་ན་རབ། རྙིང་པ་ཡིན་ན་བཀྲུ་ཕྱི་གད་བདར་གཙང་མར་བྱས་པ་དང་།མ་འབྱོར་ནའང་ཟངས་སོགས་རིན་པོ་ཆེའི་སྣོད་ཆགས་སོགས་ཀྱི་སྐྱོན་མེད་པ་ཕྱི་ལ་བཀྲ་ཤིས་ཀྱི་རི་མོ་ཡོད་པའི་ནང་་་་་་མར་ཁུས་བཀང་བ་དང་འབྱོར་པ་དང་བསྟུན་པའི་དར་གོས་ནོར་སྣ་དཀོར་ཆ་ཡོ་བྱད་རྣམས་རྙིང་པ་ཡིན་ན་བཀྲུ་ཕྱི་དང་གསར་བ་ཡིན་ཀྱང་མི་གཙང་བའི་རྡུལ་གྱིས་མ་གོས་ཤིང་ཤུབས་དང་རྩིབས་སོགས་ལེགས་པར་བྱ། གཞན་ཡང་བློ་གྲོས་དང་འབྱོར་པ་ལྡན་པ་རྣམས་ཀྱིས་དེས་རིགས་འགྲེར་སྦྱར་ཏེ་་་་་འབྱོར་དྲུག་རྒྱས་པ་དང་དབང་གི་ལས་སྒྲུབ་པའི་ཙཀྲ་དང་བཅས་ཀྱི་རིམ་པ་ཇི་སྙེད་པའང་མཛད་པར་སྣང་བས་ཕྱོགས་མཚོན་ཙམ་སྨོས་ན། གསར་མའི་ཕྱོགས་ལ་རྡོ་རྗེ་འཇིགས་བྱེད་ཀྱི་གནོད་སྦྱིན་གྱི་འཁྲུལ་འཁོར་ལ་བརྟེན་ནས་དཔལ་འབྱོར་ལོངས་སྤྱོད་རྒྱས་པར་བྱེད་པ་དང་། བཙུན་མོའི་འཁྲུལ་འཁོར་ལ་བརྟེན་ནས་སྐྱེ་འགྲོ་དབང་དུ་སྡུད་པར་བྱེད་པ་སོགས་རྭ་ལོ་དང་རྒྱ་སྟོན་སོགས་ཀྱི་ཕྱག་ལེན་ས་ལུགས་གསེར་ཆོས་ཀྱི་ནང་ཚན་ཐུན་མོང་སྒྲུབ་པ་་་་་་་་དམར་པོ་སྐོར་གསུམ་ལས་རིག་བྱེད་མའི་རང་ཉིད་ནུས་ལྡན་དུ་བྱ་པའི་ཙཀྲ།ནང་འཇུག་དང་ལྷ་མི་སྤྱི་དྲིལ་དང་དོན་ཀུན་འགྲུབ་པའི་འཁོར་ལོ། ཚོགས་བདག་འཁོར་ལོ། གག་ཆོལ་འདོད་པའི་རྒྱལ་པོའི་ཉི་ཟླ་འཁོར་ལོ་སོགས།མཁས་གྲུབ་ཁྱུང་པོའི་གསེར་ཆོས་མགོན་དཀར་ཡིད་བཞིན་ནོར་བུའི་བུམ་་་་གཏེར་དང་ཙཀྲ། དངུལ་ཆུ་བཻ་རོ་ནས་བརྒྱུད་པ་མགོན་དཀར་དུར་ཁྲོད་819

བདག་པོའི་སྐུ་རྟེན་བླ་རྡོ་ཙཀྲ། མགོན་པོ་དངོས་གྲུབ་འབྱུང་རྒྱུད་ལས་གསུངས་པ་ཇོ་བོ་རྗེའི་མན་ངག་ཛེ་དཀར་ལྷ་ལྔའི་གའུ། ཀླུ་སྒྲུབ་ནས་བརྒྱུད་པའི་ནོར་ལྷ་དབྱུ་གུ་མཆེད་གསུམ་གྱི་སྐུ་རྟེན་བླ་རྡོ་འཁོར་ལོ་རྣམས་གཙོ་བོ་དང་། བུམ་པ་བཅའ་སྒྲུབ་བྱ་ཚུལ་སྤྱི་འགྲོ་ལ་བརྟེན་རྣམ་སྲས་སེར་ཆེན་དང་རྫ་སེར་ནག་ལྗང་གསུམ། ལྷ་མོ་དཔལ་ཆེན་མོ་དང་ནོར་རྒྱུན་མ། ཚོགས་བདག་དཀར་དམར་གྱི་གཏེར་བུམ། ས་འཛིན་དུ་འཇོག་རྒྱུ་ཀླུ་དབང་རྒྱལ་པོ་དང་། སེང་གེ་སྒྲའི་ཀླུ་ཆེན་དགུའི་བུམ་པ་ས་ལུགས་ཕྱག་བཞེས་ལྟར་དང་།ནག་རྩིས་ལུགས་ས་བདག་སྙིང་གཏེར། སྤྱི་འགྲོས་ས་བདག་བུམ་པ་རྣམས།རྙིང་ལུགས་གཏེར་ཁ་གསར་རྙིང་གི་རྣམ་སྲས་རྟེན་དང་སྲོག་འཁོར། གྲ་མངོན་ལུགས་ཀྱི་རྫ་དམར་ནང་སྒྲུབ་སྲོག་འཁོར་ཐོད་པའི་བཅས། རནྟའི་རྟ་གསང་ལས་ཚོགས་ཛེ་ནག་རིན་ཆེན་སྲོག་གཟུངས་ཀྱི་བཅས་དང་ཕུར་པའི་ལས་ཚོགས་ཀླུ་ནོར་རྒྱས་ཀྱི་བུམ་པ། གཏེར་ཁ་གསུམ་འདུས་གླང་ཆེན་བཅས་ཆོག བསོད་ནམས་གླང་པོ་སྟོབས་བསྐྱེད་ཙཀྲ། ལྷ་ཆེན་དབང་ཕྱུག་ཡབ་ཡུམ་གྱི་བླ་རྡོ་སྲོག་འཁོར། ཀློང་གསལ་རྫ་སེར་ནག །གཏེར་གསར་ཐུགས་རྗེ་ཆེན་པོའི་ཡིད་བཞིན་འཁོར་ལོའི་ལས་ཚོགས་ཡིད་མཐུན་པ། ནད་ཞི་བ། ཚེ་རིང་བ། ནོར་སྤེལ་བ།ཆོས་མཐུན་གྲོལ་བ་བཞི་ལྡན་གྱི་བུམ་པ་ལྔ་པོ་དང་། ཐུགས་སྒྲུབ་ལས་ཚོགས་བཀྲ་ཤེས་གཏེར་བུམ་གཙོ་འཁོར་དགུ་པ། ས་འཛིན་དུ་ཀློང་གསལ་གཏེར་བྱོན་བརྟན་བཞུགས་བོད་ཁམས་བདེ་བྱེད། ཉེས་སེལ་དབང་བུམ། རྫས་ཀྱི་ལས་འཇུག རི་དབང་སྤྱི་བཅོས། ནཱ་ག་སྤྱི་བཅོས། སྟག་ཤམ་820

བདུད་འདུལ་དྲག་མོའི་ལས་ཚོགས་ས་ལྷ་གཙོ་འཁོར་གྱི་བུམ་པ། སྐྱི་རོང་་ཐུགས་མཆོག་རྡོ་རྗེའི་བཀྲ་ཤིས་གཏེར་སྒྲུབ་ཆེན་མོ་རྣམས་ནི་ཟབ་ཅིང་་་་་་་་་གནད་དུ་འདྲིལ་ལ་མེད་ཐབས་མེད་པར་སྣང་བས་གཙོར་སྨོས་ཀྱི། གསར་རྙིང་སོ་སོའི་ཕྱག་ལེན་ཅན་དང་གཏེར་མ་རྣམས་ལས་ནི་མཐའ་ཡས་པ་་་་་་་་འབྱུང་བས་ལག་ཏུ་ལེན་མི་ནུས་ཤིང་དགོས་པའང་ཆུང་། གཙུག་ལག་ཁང་ལྟ་བུར་དགེ་འདུན་འདུ་བ་དང་མཐུན་པའི་འཁོར་ལོ་གར་དབང་ཆོས་ཀྱི་་་་་ ་དབང་ཕྱུག་དང་གནམ་ཆོས་ལུགས་སུ་འབྱུང་བ་དག་དང་། ཐོག་དང་ས་གཡོས་སྲུང་བ་སམྦུ་ཊིའི་དགོངས་པ་བུ་སྟོན་ལུགས་ཀྱི་ཙཀྲ་དང་། ཡུལ་ཁམས་སྤྱིར་སྲུང་བའི་ཆེད་དུ་རྡོར་འབུམ་ཆོས་གྲགས་ཀྱི་རྡོ་རྗེ་ཁྲབ་རིང་།སྐལ་ལྡན་བྱིས་པའི་གུ་གེ་ཆིག་དྲིལ་རྣམས་ཀྱང་འཇོག་པ་གོང་མ་འགའ་ཞིག་གིས་ཕྱག་ལེན་དུ་མཛད་ཅིང་། རྙིང་ལུགས་ལ་ཁྱད་པར་གུ་རུ་ཆོས་དབང་གི་བཅས་ཆོག་སྲོག་ཤིང་བརྟན་པའི་ཙཀྲ་ཉིད་བྱུང་ན་གལ་ཤིན་ཏུ་ཆེ་བར་སྣང་ངོ་། །བཞི་པ་ནི།བཅས་ཐམས་ཅད་ཚོགས་པ་དང་སློབ་དཔོན་གྱིས་བསྙེན་པ་སྔོན་དུ་སོང་བའི་ཡི་དམ་གང་ཡིན་གྱི་བདག་བསྐྱེད་བཟླས་པ་དང་བཅས་པ་བྱ། རྣམས་འཇོམས་དང་སྨེ་བརྩེགས་ཀྱི་བསྐྱེད་བཟླས་བྱས་ལ་ཁྲུས་བུམ་བསྒྲུབ། སྦྱོང་ཆས་འདུ་བྱས་ལ་ཞི་དྲག་གི་སྦྱོང་བ། བགེགས་བསྐྲད། ཏིལ་སྦྱོང་། ཁྲུས་གསོལ་རྒྱས་པ་སྔོན་དུ་འགྲོ་བས། སྐུ་རྟེན་བྲིས་འབུར་རྣམ་སྣང་།གསུང་རྟེན་གཟུངས་བསྒྲིལ་དང་གླེགས་བམ་འོད་དཔག་མེད། ཐུགས་རྟེན་སཱཙྪ་དང་ཕྱག་མཚན་མི་བསྐྱོད་པ། ཡོན་ཏན་ནོར་ལྷའི་རྟན་དར་གོས་རིན་821

ཆེན་སོགས་རིན་འབྱུང་། ཕྲིན་ལས་རོལ་མོ་གོ་ཆ་སོགས་དོན་གྲུབ་ཏུ་བསྐྱེད་པའི་རབ་གནས་ཆོ་ག་སྤྱན་དབྱེ་བརྟན་བཞུགས་མངའ་དབུལ་མདོར་བསྡུས་ཤིས་བརྗོད་བཅས་སྤྱིར་གྲུབ་པར་བྱ། དེ་ནས་གཟུངས་བསྒྲིལ་ལ་གཟུངས་སྒྲུབ་བྱ་བ་ད༦ཁོ་ཨཱ་ཙཀྲེས་བྱ་བཏུས་སུ་ཕྱོགས་ཙམ་བསྟན་པ་ལྟར་དགེ་་་་་་་་ཕྱོགས་སུ་ཤིན་ཏུ་རྒྱས་པར་མཛད་པའི་ཕྱག་སྲོལ་འབྱུང་བ་ལྟར་གྲུབ་ན་་་་་་་་ལེགས་པས། དེའང་སྐྱབས་སེམས་སོགས་ཆོ་ག་སྤྱི་འགྲོ་ཞིག་གིས་ཁོག་ཕུབ།བསྐྱེད་ཆོག་སྐབས་གཟུངས་ཐམས་ཅད་རིགས་ལྔར་མ་འདུས་པ་མེད་པས་་་་དབུས་སུ་སེང་ཁྲི་པདྨ་ཉི་ཟླར་བུདྡྷ་རིགས་ཀྱི་གསང་སྔགས་རིགས་སྔགས་་་་་་གཟུངས་སྔགས་སྙིང་པོ་ཉེ་སྙིང་རྣམས་ཁ་དོག་དཀར་པོ་འོད་ཟེར་འབར་བ།དེས་མཚོན་ཏེ། ཕྱོགས་བཞིར་རིགས་བཞིའི་གཟུངས་དང་ཁ་དོག་རིགས་མཐུན་དམ་ཚིག་པའི་ངོ་བོར་གསལ། ཡེ་ཤེས་པའི་གསང་རིགས་གཟུངས་སྔགས་ཡིག་འབྲུ་ས་བོན་འོད་ཟེར་ཁ་དོག་ལྔའི་རྣམ་པར་སྤྱན་དྲངས་བསྟིམ་པའི་དམིགས་པ་གཙོ་བོ་དང་། སྤྲོ་བསྡུ་སྤྱི་མཐུན་ཀྱང་བྱས་ལ་གཟུངས་སྤར་གང་བཞུགས་ཀྱི་གཟུངས་རྣམས་ཚར་ཅི་འགྲུབ་བཟླ། མཐར་མཆོད་བསྟོད་བརྟན་བཞུགས་ཤིས་བརྗོད་བྱ། བསྡུ་ན་གཟུངས་ཐམས་ཅད་གསུང་རྡོ་རྗེ་འོད་དཔག་མེད་ཁོ་ན་བསྐྱེད། ཆོ་གའི་ཡན་ལག་རྫོགས་པར་བྱས་ལ་དེའི་སྔགས་ཨཱ་རོལིཀ་ཁོ་ནའམ།ནུས་ན་ནང་གཞུག་གཟུངས་ཇི་ལྟར་འོས་པ་བཟླ།བླ་མ་ཁ་གཅིག་གིས་གཟུངས་སྒྲུབ་རྒྱས་པ་ཟླ་གཅིག་སོགས་སུ་མཛད་པའི་ལོ་རྒྱུས་ཀྱང་འབྱུང་ངོ་། །འཁོར་ལོ་གའུ་ཐོད་སྒྲུབ་ལ་སོགས་པ་ནི་དབང་དང་822

རྗེས་གནང་ཐོབ་ཅིང་དམ་ཚིག་ལ་གནས་པའི་གང་ཟག་གིས་སོ་སོའི་བསྙེན་པ་སྔོན་དུ་འགྲོ་བས་མདུན་རྟེན་སྒྲུབ་པ་རྟགས་ཐོན། ཐ་ནའང་རང་གཞུང་ནས་བཤད་པའི་གྲངས་འགྲོ་ངེས། ཁ་ཅིག་ལ་ཁ་སྐོང་སྦྱིན་སྲེག་དང་བཅས་པ་བྱ་དགོས། བུམ་གཏེར་འགའ་ཞིག་བསྙེན་པ་སྔོན་དུ་འགྲོ་མི་དགོས་པའང་ཡོད་མོད། དག་རྩིས་སྙིང་གཏེར་ཙམ་ལས་དངོས་གཞི་སོ་སོའི་སྒྲུབ་པ་མ་བྱས་པར་ནི་གང་ཡང་འཇོག་མི་བཏུབ་ཅིང་ཕན་གནོད་མེད། དེའང་དཔེར་ན་གནོད་སྦྱིན་འཁོར་ལོ་ས་ལུགས་ལྟར་བྱེད་ན་རབ་གནས་དཔལ་འབྱོར་རྒྱ་མཚོ་ལས་བཤད་པ་ལྟར་སྒྲུབ་པ་དང་། ཀུར་ལུགས་ལྟར་ན་གར་དབང་དྲུག་པའི་གསུང་ངམ། ཇོ་ནང་རྗེ་བཙུན་གྱི་གསུང་རབ་ལྟར་དང་། དགེ་ལུགས་ལྟར་ན་རྒྱལ་དབང་ལྔ་པའི་གཟུངས་འབུལ་ལག་ལེན་གསལ་བྱེད་ལྕང་སྐྱ་་་་་་ངག་དབང་མཆོག་ལྡན་གྱིས་བཤད་པ་ལྟར་དང་། རྙིང་ལུགས་དེ་དག་གང་རུང་གི་རྗེས་འབྲང་ལས་རྣམ་བཞག་ཟུར་དུ་བྱར་མེད་ཀྱང་། སྒྲུབ་ཚུལ་སྨིན་གླིང་རྒྱལ་སྲས་པདྨ་འགྱུར་མེད་རྒྱ་མཚོས་མཛད་པ་ལྟར་བྱས་ན་དོན་ལ་ཁྱད་པར་མེད་ཀྱང་སོ་སོའི་ཞེན་ཡུལ་དུ་འཐད་པས་ལེགས། དེའང་སྔོན་གྱི་གང་ཟག་སྐྱེས་ཆེན་དང་ཆོས་རྒྱལ་ཡོན་མཆོད་འཚོགས་པའི་སྐབས་སུ་དགེ་་་་་་་་་་འདུན་ཚད་ལྡན་མང་པོས་བསྙེན་རྒྱུན་བཅས་ཟླ་བ་སྤྲེལ་མར་བསྒྲུབས་པས་རྒྱལ་ཁམས་སུ་ལོ་གྲངས་མང་པོའི་བར་དུ་དགེ་མཚན་ཕུན་ཚོགས་མཐོང་་་་་་ཆོས་སུ་བྱུང་བའི་ལོ་རྒྱུས་ཚད་མར་སྣང་བ་ལྟ་བུ་ནི། དེང་སང་བསོད་ནམས་དང་བརྩོན་འགྲུས་ཆེས་དམན་པས་རང་གཞན་སུས་ཀྱང་སྐལ་པའི་ཡུལ་དུ་823

མ་གྱུར་ཀྱང་། དཔོན་སློབ་བཅུ་ཕྲག་ཕྱིན་གྱིས་བདུན་ཕྲག་གཅིག་ཏུ་སྒྲུབ་པ་ཙམ་ནི་མ་བྱུང་ཐབས་མེད་དོ། །དེས་མཚོན་གསར་རྙིང་འཁོར་ལོ་དང་གཏེར་བུམ་ཇི་ཙམ་རྟེན་ལ་འཇོག་པ་དེ་ཉིད་སོ་སོའི་ལུགས་ཀྱི་སྒྲུབ་པ་ཚད་དུ་ཕྱིན་པ་ཁོ་ན་གལ་ཆེ། དངུལ་སྐུའམ་ཟངས་གསེར་གང་ཡིན་ཀྱང་ནང་གི་དྲེགས་པ་ཐམས་ཅད་ཕྱི་བདར་བཀྲུ་གཙང་དག་པར་བྱ། དྲི་བཟང་སྨན་སྣ་དང་། ཙནྡན་ཨ་གར་སྤང་སྤོས་ཀྱིས་མཚོན་པའི་དྲི་བཟང་པོའི་སྤོས་དང་འབྱོར་ན་ག་བུར་གུར་གུམ་ལ་སོགས་པའི་འདེ་གུས་ཁྱབ་པར་བྱུགས་ཤིང་་་་་བསྐམ།རིགུ་གུལ་དང་སྤོས་ཀྱིས་བདུག སྔགས་སྐུ་ཡིན་ན་རྒྱུད་སྡེ་སོ་སོ་ནས་གསུངས་པའི་སྐྱེ་མཆེད་བྱིན་རླབས་རྣམས་རབ་ལྷའི་སྐུ་ས་བོན་དང་བཅས་པ། མ་འགྲུབ་ན་ས་བོན་རྣམས་གསེར་གྱིས་བྲིས་ལ་གནས་སོ་སོར་ཞལ་ཕྱིར་བསྟན་དུ་སྦྱར། ཐུབ་སྐུ་ལྟ་བུ་ལའང་རྒྱུད་སྡེ་ནས་བཤད་པའི་སྐྱེ་མཆེད་བྱིན་རླབས་གྲུབ་ན་ལེགས་ཤིང་། ཁྱད་པར་བྱ་རྒྱུད་ནས་འབྱུང་བའི་གཙུག་ཏོར།མཛོད་སྤུ་ནས་གདན་གྱི་བར་གྱི་བྱིན་རླབས་སྔགས་རྣམས་གསེར་གྱིས་བྲིས་ལ་གནས་སོ་སོར་སྦྱར་རོ། །གཉིས་པ་ལག་ལེན་དངོས་བཤད་པ་ལའང་གསུམ། གསར་རྙིང་སྤྱི་འགྲོའི་ཚུལ། རྙིང་ལུགས་ཀྱི་ཁྱད་པར། ཐུགས་མཆོད་རྟེན་གྱི་ནང་གཞུག་འབུལ་ཚུལ་ལོ། །དང་པོ་ནི། རྟེན་ཆེན་པོའི་རིགས་ཟངས་གསེར་འདེར་སྐུ་གང་ཡིན་ཀྱང་ནང་གཞུག་རྣམས་མས་ནས་ཡས་་་་་་་རིམ་དུ་འབུལ་དགོས་པས། ཐོག་མར་འོག་གཞིར་རྡོ་རྗེ་སློབ་དཔོན་ནུས་ལྡན་གྱིས་བཀའ་བརྒྱད་སྤྱི་བྱེ། གུ་དྲག་ལ་སོགས་པའི་སྒོ་ནས་བོད་824

ཁམས་སྤྱི་དང་བྱེ་བྲག་ལ་འཚེ་བའི་འགོང་པོ་མཐའ་འདྲེ་དམ་སྲི་ཕུང་སྲི་སྤྱི་ལ་དམིགས་པའི་མནན་པ་ཚད་ལྡན་བྱ། འདི་ལའང་སྔོན་གྱི་གསར་མ་བའི་ཕྱག་ལེན་དུ་མ་གྲགས་པ་རྒྱུ་མཚན་དུ་བྱས་ནས་མཁས་པ་རྣམས་ཀྱིས་འཐིང་བསླད་མཛད་ཀྱང་། གནས་གསར་འཇམ་དབྱངས་མཁྱེན་བརྩེས། འགོང་པོ་ཨར་གཏད་དང་སྲི་མནན་སོགས་ཚུལ་བཞིན་བསྒྲུབས་ནས་འོག་ཏུ་འཇུག་་་་ཐུབ་པ་བྱུང་ན་ཡུལ་ཁམས་དེར་དམག་འཁྲུགས་མི་འབྱུང་བ་སོགས་ཕན་་་་་་ཡོན་བསམ་གྱིས་མི་ཁྱབ་པ་འབྱུང་བ་བཤད་པ་བཞིན་ཡོང་གིན་འདུག་པས་གྲུབ་ན་ལེགས། ཞེས་གསུངས་པ་ཚད་མ་ཡིན་མོད། བསྙེན་སྒྲུབ་ལག་ལེན་ཚད་ལྡན་མེད་ན་ཕན་ལཡོན་ཉེས་པ་གང་བྱེད་མི་འཚལ་པས་ཕོ་ནུས་མེད་་་་་་་སེམས་ལ་སངས་རྒྱས་མི་ཤར་ཀ་མེད་དུ་གདའ། མནན་པ་ཡོད་མེད་གང་ལྟར་གདན་ཁྲིའི་འོག་གཞིར་རལ་གྲི།མདུང་།མདའ་གཞུ།མེ་སྤྱོག་སོགས་རྩེ་ཕྱིར་བསྟན་ཏེ་འཇོག་པ་མཚོན་ཆའི་བསྐལ་པ་རྣམས་པའི་རྟེན་འབྲེལ་དུ་་་་་་བཞེད། ཁྲི་ནང་དུ་ས་བདག་སྙིང་གཏེར་ནག་རྩིས་ལས་བཤད་པ་སོགས་ས་བདག་བུམ་པ། ཀླུ་དབང་རྒྱལ་པོའི་བུམ་པ་དགུ་ཡོད་ན་གཙོ་བུམ་མདུན།འཁོར་རྣམས་གཙོ་བོ་ལ་ཕྱོགས་པ་དང་། སེང་གེ་སྒྲ་སོགས་ཀླུ་བུམ་རྣམས་དང་། འོག་གཞི་བྱིན་རླབས་ཀྱི་སྔགས། མདོ་རྒྱུད་ལས་འབྱུང་བའི་ཤིས་བརྗོད་ཀྱི་རིགས་དང་འདོད་གསོལ་རྒྱས་བསྡུས། དཔལ་མགོན་བདུན་ཅུའི་རྟེན་དང་སྔགས་ལ་སོགས་པའང་བཞགབར་མཚམས་རྟེན་ཆེ་ན་ཕ་གུ་དང་ཆུང་ན་བཟང་ཤིང་ཕུར་མས་དམ་པོར་བཅེར།སེང་ཁྲིའི་སྟོད་དུ་གནོད་སྦྱིན་825

བང་མཛོད་ཀྱི་ཡོ་བྱད་ཧ་ཅང་མང་ན་འདིར་རོལ་མོ་གོ་མཚོན་འབྲུ་རྐྱལ་་་་་་་སོགས་ཀྱིས་མཚོན་སྟེང་དུ་ཤོང་དཀའ་བ་རྣམས་འཇོག ལུགས་ལེགས་ཤིང་བར་གསེང་མེད་པར་བྱས་ལ་ཁ་བཀབ། འདི་དག་གི་སྐབས་ནས་གཟུངས་་འབུལ་མཁན་པོ་རྣམས་ཤ་ཆང་སྤང་ཞིང་ཡན་ལག་བཀྲུ་ཁ་རས་རྒྱག་པ་་་་་་་་སོགས་གཙང་སྤྲ་ལ་གནས་པ་དང་། ལྷའི་ང་རྒྱལ་དང་ལྡན་པས་གཞན་དང་སྨྲ་བ་བཅད་དེ། ཨོཾ་མནྟྲ་དྷཱ་ཏུ་གངྒཱ་ཡ་སྭཱ་ཧཱ།ཞེས་དང་།རྟེན་སྙིང་དང་།སྡིག་པ་ཅི་ཡང་མི་བྱ་སྟེ། ཞེས་སོགས་གསོ་སྦྱོང་གི་ཚིགས་བཅད་དང་། བཀྲ་ཤིས་ཀྱི་ཚིགས་བཅད། རིག་པ་ཕུན་རོན་གྱི་གཟུངས། ན་མཿ ས་མནྟ་བུས་ནཱཾ། ཨ་ཙིནྟཿ་ཏ་རུ་པི་ཎི། ཨོཾ་ཏཱ་རེ་སྭཱ་ཧཱ།ཞེས་པ་རྣམས་བཟླ་བཞིན་ཏུ་ལག་ལེན་བྱ་དགོས། ཀླུ་བུམ་འཇོག་སྐབས་སྒྲུབ་པ་པོས་སླར་ཡང་བསྒོམ་བཟླས་བསྐྱེད་བསྟིམ་ཆུ་གཏོར་བརྟན་བཞུགས་བྱ་བ་སོགས་ཐམས་ཅད་ལ་དེས་འགྲེ། པད་གདན་གྱི་ནང་དུ་ཆོས་སྐྱོང་དང་ནོར་ལྷའི་རྟེན་རྣམས་བཞུགས་དགོས་པས་མདུན་ལ་ཉེ་བའི་དབུས་སུ་ཟངས་དཀར་མར་ཁུས་བཀང་བའི་ནང་དུ་་་་་་་་་གནོད་སྦྱིན་ཡབ་ཡུམ་འཁྲུལ་འཁོར་རིན་པོ་ཆེའི་བྱང་བུ་ཡིན་ན་ཀ་ར་སྦྲང་རྩི་མར་རྣམས་ཀྱིས་བྱུགས། ཤོག་བུ་ལ་ཆུད་ཟོས་བྱེད་པས་མཐའ་ནས་བྱུགས།ཡབ་ཡུམ་ཞལ་སྦྱར་མ་འཛོལ་བར་བྱས་ལ་སྐུད་པ་སེར་པོས་རྒྱ་གྲམ་དུ་་་་་་་་་་འཁོར་ལོ་མི་མངོན་པར་བཅིངས་ཏེ་འཇོག དེ་སྟེང་དཀར་གསུམ་མངར་གསུམ་ཡང་བླུག འཇོག་ཚུལ་གནོད་སྦྱིན་འཁོར་ལོ་སྔགས་མགོ་ཕྱིར་བསྟན་ལ་དབུ་རྒྱབ་དང་། ནང་བསྟན་ལ་མདུན་དུ་ཡོང་བར་བྱས་ནས་ཕོ་སྟེང་མོ་826

འོག་ཏུ་འཇོག་པ་ནི་སྤྱི་ལུགས་ཡིན་ལ། རྗེ་ཆོས་ཀྱི་འབྱུང་གནས་ཡབ་སྲས་ཀྱིས་དཔའ་བོ་གཅིག་གྲུབ་དང་སྒྲུབ་ཐབས་བརྒྱ་རྩར་ཡུམ་གཙོ་བོར་མཛད་པའི་དགོངས་པས་ཡུམ་འཁོར་སྟེང་། ཡབ་འཁོར་འོག་དབུ་མདུན་བསྟན་དུ་མཛད།འཁྲུལ་འཁོར་གསུམ་པ་ལྟར་ན་དབུས་སུ་ཡབ་ཡུམ་སྤྲགས་པ། གཡས་ཡབ་བརྐྱང་། གཡོན་ཡུམ་རྐྱང་གི་འཁྲུལ་འཁོར་རྣམས་འཇོག ཟངས་ཀྱི་ཁར་དར་གོས་སེར་པོས་བཀབ། རྒྱབ་དབུས་སུ་ཆོས་སྐྱོང་གཙོ་བོ་གང་ཡིན་དེའི་སྐུ་རྟེན་སོགས་རྟེན་དང་སྲོག་འཁོར་གང་ཡོད་བཞག མཐའ་བསྐོར་བར་མཚམས་སུ་ཆོས་སྐྱོང་དང་ནོར་ལྷའི་གཟུངས་དང་སྙིང་པོ།རྒྱས་པ་དང་དབང་གི་ལས་ལ་བསྔགས་པའི་གའུ་ཐོད་སྒྲུབ་འཁོར་ལོའི་རིགས་གང་ཡོད་པ་རྣམས་དང་གདན་བྱིན་རླབས་ཀྱི་སྔགས། ཤེས་བརྗོད་འདོད་གསོལ། དར་ཟབ་དང་གོས་ཀྱི་རིགས་སྨན་སྣ་རིན་ཆེན་འབྲུ་སྣ་ཟས་སྣ་ཤིང་ཏོག་ལ་་་་་་་་་་སོགས་པའི་ཐུམ་དང་སྙེའུ་གང་ཡོད། རྒྱ་བོད་གནས་ཆེན་ཆོས་འཁོར་རྣམས་ཀྱི་ས་ཆུ་རྡོ་ཤིང་།
 ཅུ་གང་དང་སི་ར། སྐྱེས་ཆེན་རྣམས་ཀྱིས་བསྒྲུབས་པའི་ཕྱག་ནས་སོགས་རང་བཞིན་གྱིས་བྱིན་རླབས་ཆགས་པའི་རྟེན་རྣམས་ཀྱང་་་་བཞག རྟེན་ཧ་ཅང་མི་ཆེ་བའི་རིགས་ལ་ཟངས་དཀར་པད་གདན་དུ་མི་ཤོང་ན་སེང་ཁྲིའི་སྟོད་དུ་འཇོག་སྟེ་ཁ་པད་གདན་ནང་དུ་སླེབ་པ་ཙམ་བྱ་ཆོགགང་ལྟར་པད་གདན་སྟེང་མཚམས་དར་བཏང་ཞིང་བཀབ། དེ་ནས་གཟའ་སྐར་སྦྱོར་བྱེད་བཟང་པོའི་སྔ་དྲོར་སྲོག་ཤིང་འཛུག་སྟེ།དེའང་རྩ་བར་མཆོག་གི་རིན་པོ་ཆེ་ལྔར་གྲགས་པ་རྡོ་རྗེ་ཕ་ལམ། ཨིནྡྲ་ནཱི་ལ། པདྨ་རཱ་ག མརྒད།827

པུཏྤ་རཱ་ག་རྣམས་འབྱོར་ན་མཆོག་ཏུ་འགྱུར་ཞིང་། མ་འབྱོར་ན་རང་བྱུང་གི་རིན་པོ་ཆེ་གསེར་ས་བྱུང་མ། མུ་ཏིག གཡུ། ཤེལ་རང་བྱུང་། ཟངས་ས་ལེ་སྦྲམ་རྣམས་དར་གོས་ཀྱིས་བསྟུམ་ལ་རྩ་བར་བཅིང་། དར་གོས་སེར་པོས་དཀྲིས་པ་ཡ་ཡོ་འགུལ་འཁྱོགས་མེད་པར་སྐུ་གཟུགས་ཀྱི་དབུས་དྲང་པོར་་་་་་བཙུག་ཅིང་རེ་ཞིག་ཡོ་འགུལ་མི་འབྱུང་བའི་རྟེན་སྐྱོར་བྱ། སྲོག་ཤིང་བ་རྟན་པའི་སྔགས། ཨོཾ་བཛྲ་ཨཱ་ཡུ་ཥེ་སྭཱ་ཧཱ། སེམས་ཅན་ཤེས་བཅུ་ལྡན་གྱུར་ཅིག །བསྟན་པ་ཡུན་རིང་གནས་པར་ཤོག །ཅེས་པ་སྲོག་ཤིང་བྱ་བ་གྲུབ་ཀྱི་བར་བརྗོད། སྐབས་འདིར་དགེ་འདུན་བཞི་སྡེ་ལོངས་པ་ཡན་ཆད་ཀྱིས་བཀྲ་ཤིས་པའི་གསོ་སྦྱོང་བྱས་ཏེ་སོ་སོའི་སྐུ་བརྙན་དང་འབྲེལ་བའི་ཆོ་ག་བཏང་བའི་་་་ཕྱག་སྲོལ་ཡང་ཁ་ཅིག་ལ་སྣང་བས་འགྲུབ་ན་ཆེས་ལེགས་སོ། །བྱང་ཆུབ་ཤིང་ཨ་ཤྭཏ་སོགས་སངས་རྒྱས་རབ་བདུན་སངས་རྒྱས་པའི་ཤིང་རིགས་རྣམས་་་་རྙེད་ནའང་སྲོག་ཤིང་དང་ལྷན་ཅིག་བཞག སྐུ་གཟུགས་ལྷུ་རིམ་པར་བསྒྲིགས་ལུགས་ཀྱང་ནང་གཞུག་འབུལ་སྟབས་དང་བསྟུན། སྐྱིལ་ཀྲུང་ནང་དུ་སྟོང་ཕྲག་བརྒྱ་པ་ལ་སོགས་པ་གཟུང་བར་འགྱུར་བའི་སྔགས་རྣམས་དང་།ཐུབ་དབང་ཉེ་སྲས་ཀྱི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ་རྣམས་དང་། རིན་པོ་ཆེ་ཁང་བུ་བརྩེགས་པ། ནོར་བུ་རྒྱས་པ་གཞལ་མེད་ཁང་། ཆོས་ཐམས་ཅད་ཀྱི་ཡུམ་ལ་སོགས་པ་མདོ་གཟུངས་ཀྱི་རིགས་ཐམས་ཅད། གཟུངས་ཆེན་སྡེ་ལྔ་ནི། འདི་ནས་བརྩམས་སྐུའི་སྟོད་སྨད་བྱིངས་ལ་འཇུག་གང་ཐུབ་བྱ། དགོངས་འགྲེལ་བསྟན་བཅོས་ཀྱི་རིགས་ཕལ་མོ་ཆེ།828

གསུང་རབ་འདུལ་བ་དང་མདོ་སྡེ།ཤེར་ཕྱིན་འབུམ་པ་ལ་སོགས་པའང་འདི་ནས་ལྟེ་བ་མན་ཆད་དུ་བཞུགས་སུ་གསོལ། དེ་ལ་གླེགས་བམ་རྣམས་ནི་ཞལ་སྟེང་དང་དབུ་རྒྱབ་ངོས་སུ་བསྟན་ཏེ་བཞག བཞུགས་གདན། ཞབས་ཆགས།སྐུ་ཤམ། རྣམ་སྣང་དང་མི་བསྐྱོད་རིལ་བུ། བྱང་སེམས་དཀར་དམར་སོགས་སྐུའི་སྨད་ཆ་ལས་བྱུང་བའི་སྐུ་བལ་གྱི་རིགས་ཀྱང་འདིར་བཞུགས། སྐུ་སྨད་དུ་བྱ་རྒྱུད་དམ་ཚིག་གསུམ་བཀོད། སྨན་བླ། འོད་དཔག་མེད། གཙུག་ཏོར་རིགས། སྤྱན་རས་གཟིགས་དང་ཕྱག་རྡོར་སོགས་གཤེགས་རིགས། པདྨའི་རིགས། རྡོ་རྗེའི་རིགས་རྣམས་ཀྱི་གཟུངས་དང་སྙིང་པོ། དེ་སྟེང་རྣམ་སྣང་མངོན་བྱང་གཙོ་འཁོར་སོགས་སྤྱོད་རྒྱུད་ཀྱི་སྔགས།བྱ་སྤྱོད་དུ་གཏོགས་པའི་རྒྱུད་དང་སྒྲུབ་ཐབས་ཀྱི་གླེགས་བམ། དེ་དག་གི་སྐུ་བརྙན། གྲོང་ཁྱེར་སྒྲོལ་འཁོར་དང་སོ་འབྲང་འཁོར་ལོ།བརྒྱུད་པ་འོག་མ་རྣམས་ཀྱི་དད་རྟེན་བདུད་རྩི་རིལ་བུ། ཚེ་རིལ། ཤེས་རབ་རིལ་བུ། ལྔ་ཚན་ལྔ་ལ་སོགས་པ་རྣམས་བཞགཐུགས་ནའི་སྨད་ཆར།རྡོ་རྗེ་དབྱིངས།དཔལ་མཆོག་རྩེ་མོ་དང་རིགས་བསྡུས།གཙུག་དགུ། ཁམས་གསུམ་རྣམ་རྒྱལ། ཆོས་དབྱིངས་གསུང་དབང་།ཀུན་རིག་རྩ་བ་དང་ཡན་ལག་གི་དཀྱིལ་འཁོར་སོགས་རྣལ་འབྱོར་རྒྱུད་ཀྱི་་་་་་གཟུངས་དང་སྙིང་པོ། རྒྱུད་དང་སྒྲུབ་ཐབས་ཀྱི་གླེགས་བམ། དེ་དག་དང་འབྲེལ་བའི་བྱིན་སྐུ། སཱཙྪ་མང་དུ་ཡོད་ན་འདི་ནས་ཐུགས་ནའི་སྟོད་ཆ་བར་དུ་བཞུགས། ཐུགས་མའི་དབུས་སུ་སྐུ་བརྙན་ཐུབ་པ་ཡིན་ན་ཐུབ་དབང་སྐུ་བརྙན་ལི་མ་ལྟ་བུ་བྱིན་ཅན་ཡེ་ཤེས་སེམས་དཔའི་ཚུལ་དུ་ན་བཟའ་བཞུགས་829

སྣོད་རིན་པོ་ཆེའི་ཟ་མ་ཏོག་སོགས་བཀུར་སྙིའི་ཁྱད་པར་བཅས་བཞུགས་སུ་གསོལ་ཞིང་།མུ་ནི། ཐུབ་པའི་མཚན་བརྒྱ། དེ་བཞིན་གཤེགས་པའི་ཡིག་བརྒྱ་སོགས་འབུམ་ཕྲག་མང་པོ་བཞུགས་པས་མཚོན། ལྷ་སོ་སོའི་སྐུ་གསུང་ཐུགས་རྟེན་གྱི་གཙོ་བོར་བྱས་ཏེ་གཞུག ཐུགས་ཀུའི་སྟོད་ཆ་ཕྱིན་ཆད་དུ་བླ་མེད་མ་རྒྱུད་དུས་འཁོར། བདེ་མཆོག དགྱེས་རྡོར། མཉམ་སྦྱོར། སངས་རྒྱས་ཐོད་པ།མ་ཧཱ་མཱ་ཡཱ། གདན་བཞི་སོགས་ཡབ་ཡུམ་གཙོ་འཁོར་རྣམས་ཀྱི་རྩ་སྔགས།ཕྲེང་སྔགས། སྙིང་པོ། ཉེ་སྙིང་རྣམས་དང་། ཕ་རྒྱུད་གསང་འདུས། གཤེད་དམར། དགྲ་ནག གདོང་དྲུག སྒྱུ་འཕྲུལ་དྲྭ་བ་གཙོ་འཁོར་རྣམས་ཀྱི་སྙིང་པོ་དང་། དེ་དག་གི་རྒྱུད་སྒྲུབ་ཐབས་ཀྱི་གླེགས་བམ། བྱིན་སྐུ། སོ་སོའི་སྒོ་ནས་བསྒྲུབས་པའི་བདུད་རྩི་ལྟ་བུའི་བྱིན་རྫས། བླ་མ་ཚད་ལྡན་རྣམས་ཀྱི་སྟོད་འགག ཆོས་གོས། མནབས་གཟན། དབུ་ཞྭ་སོགས་སྐུ་སྟོད་ཀྱི་ཆ་དང་འབྲེལ་བའི་དད་རྟེན་རིགས་རྣམས་བཞུགས། ཕྱག་བྲིས་ལྟ་བུའི་ཞལ་ཐང་བྱིན་ལྡན་བཞག་ན་བསྒྲིལ་ཞིང་སྟོད་སྨད་མེད་པར་བྱས་ཏེ་གཡོན་ནས་གཡས་ཕྱོགས་སུ་བསྒྲིལ་ཏེ་གྱེན་དུ་བསླངས་ལ་བཞག མགྲིན་པར་དབྱངས་གསལ་ཅི་མང་བཞག་པའི་ཕྱག་སྲོལ་སྣང་ཞིང་བྱིན་རྟེན་མྱང་གྲོལ་རིགས་ཀྱང་འཇུག་པ་་་་་་ལེགས།དབུའི་ནང་དུ་བླ་མ་བརྒྱུད་པའི་མཚན་སྔགས་ཀྱི་ཐོག་མར་ཕྱག་ཆེན།ཆོས་དྲུག སྦྱོར་དྲུག རིམ་ལྔ། ལམ་འབྲས། ལམ་རིམ་སོགས་སོ་སོའི་ལུགས་སྲོལ་གཙོ་ཆེ་བ་གང་ཡིན་གྱི་ཁྲིད་བརྒྱུད། དེ་ནས་ཡས་ནས་མས་རིམ་བཞིན།བླ་མེད་མ་རྒྱུད། ཕ་རྒྱུད། རྣལ་འབྱོར། བྱ་སྤྱོད། བྱང་སྡོམ། སོ་ཐར་བརྒྱུད་པ་830

རྣམས་དང། ཆོས་སྐྱོང་གཙོ་ཆེ་བ་རྣམས་ཀྱི་བླ་མ་བརྒྱུད་པའི་མཚན་སྔགས་རྣམས་བཞུགས། རྒྱ་གར་པན་གྲུབ་རྣམས་ཀྱི་མཚན་སྔགས་དང་བྱིན་རླབས་རྟེན། བོད་ཀྱི་མཁས་གྲུབ་སྔོན་བྱོན་ཡོངས་གྲགས་སེལ་མེད་རྣམས་ཀྱི་བྱིན་རྫས། རྡོ་རྗེ་འཆང་སོགས་རྩ་བརྒྱུད་བླ་མའི་སྐུ་བརྙན། རང་ལུགས་གང་ཡིན་དེའི་བླ་མ་བརྒྱུད་པའི་དབུ་ལོ། དབུ་ཐོད། དབུ་ཞྭ་ལ་སོགས་པ་རྣམས་དང་།རང་རང་གི་རྩ་བའི་བླ་མའི་ཚེམས་དང་རིང་བསྲེལ་ལྟ་བུ་ཡོད་ནའང་འཇོགདཔྲལ་བར་མཛོད་སྤུ་ནོར་བུའི་གཟུངས་ཅི་མང་རྒྱས་པའི་སྤེལ་ཚིག་བཅས་བཞག གཙུག་ཏོར་དུ་སངས་རྒྱས་ཀྱི་རིང་བསྲེལ། དེ་དང་རིགས་མཐུན་གྱི་འཕེལ་གདུང་། སངས་རྒྱས་བྱང་སེམས་ཉན་ཐོས་ཆེན་པོ་རྣམས་ཀྱི་མཚན་སྔགས། དེ་དག་ལས་བྱོན་པའི་སྐུ་གདུང་སོགས་ཀྱི་ཆ་ཤས། གཙུག་ཏོར་སྡེ་ལྔའི་གཟུངས་སམ་གདུགས་དཀར་འཁོར་ལོ་རྣམས་བཞག སྤྱིར་ཡིག་བརྒྱ་ཡིག་དྲུག རྟེན་སྙིང་སོགས་རྒྱུད་སྡེ་སྤྱི་ལ་འཇུག་པ་རྣམས་གང་དུ་བཞག་ཀྱང་ཆོག་ཅིང་། གཟུངས་ཀྱི་སྟོད་སྨད་ཀུན་ཏུ་གཟུངས་འཁྲུགས་ཀྱི་ཉེས་པ་སེལ་ཕྱིར་རིག་པ་ཕུག་རོན་གྱི་གཟུངས་གཞུག་པར་བཤད་པའི་རིག་པ་ཕུག་རོན་གྱི་སྔགས་ནི། ན་མཿ ས་མནྟ་བུ་་ནཱ་མ་ཙིནྟ་བྷཱུ་ཏ་རཱུ་སི་ཎཾ་ཨོཾ་ཏཱ་རེ་སྭཱ་ཧཱ།ཞེས་སྔར་སྐ་ཅོག་གི་དང་། གཞན་གོང་བཞིན་ལ་རཱུ་པི་ཎཾ། ཨོཾ་ཏཱ་རེ་སྭཱ་ཧཱ།ཞེས་བལ་པོའི་དཔེ་དག་པ་ལས་བྱུང་བ་སྟེ་འདི་གཉིས་ཀ་ཤིན་ཏུ་དག་ཅེས་རིག་འཛིན་ཆེན་པོ་ཚེ་དབང་ནོར་བུས་གསུངས་པ་བཞིན་བཀོད་པ་འདི་་་་་་ལྟར་གཟུངས། རྒྱས་བསྡུས་གང་ལའང་གལ་ཆེ། སྟོད་སྨད་ཀྱི་མཚམས་དར་་83།

རྣམས་ཀྱང་སོ་སོའི་མཚམས་སུ་བཏང་། ཕྱག་གི་ནང་དུ་གླེགས་བམ་དང་གཟུངས་འཇོག་སྐབས་ཕྱག་མཐུར་བརྐྱང་ལ་ཕྲག་མགོར་བླ་མེད་ནས་སོར་་་་རྩེར་མདོ་འདུལ་བར་མས་རིམ་དང་། གྱེན་དུ་ཕྱར་བ་ལ་དེ་ལས་གོ་ལྡོག་སྟེ་འཇོག་པར་བཤད་དོ།།།འདེར་སྐུ་ཆེན་པོའི་རིགས་ལ་པད་གདན་མན་ཆད་སྔར་ལྟར་ལ། དེ་མཚམས་ཚུགས་ཤིང་ཤིན་ཏུ་བརྟན་པོ་བཙུག དེའང་པར་ཆེར་གྱིས་ཚུགས་ཤིང་དང་སྲོག་ཤིང་གཅིག་ཏུ་བྱེད་ཀྱང་དེ་ནི་མི་ལེགས་ལ།སྲོག་ཤིང་གོང་སྨོས་ལྟར་ལ་ཚུགས་ཤིང་ནི་ཕྱེད་དམ་ཇི་ལྟར་རིགས་པ་པད་་་་གདན་ཕྱིན་ཁྲི་ནང་འགྲོ་ཞིང་སྐྱིལ་ཀྲུང་ནས་དབུའི་བར་གྱེན་དུ་བསླང་བ་་་་་ལའང་སྐུའི་ཆ་ཚད་བགོས་ཏེ་སྐུ་དཔུང་གི་ཐད་ནས་གཡས་གཡོན་ཚོ་འཛིན་སྤྲད། དེའི་མདུན་ངོས་སུ་སྲོག་ཤིང་བརྟན་པོར་བཙུག དེ་དག་ལ་བརྟེན་ཏེ་ཞབས་ནས་དབུའི་བར་སོ་སོའི་ཐད་སོར་མི་འཆུག་པར་ནང་གཞུག་རྣམས་དར་རས་ཀྱིས་བཅིངས་ཤིང་བསྡམས་པའི་ཕྱི་ནས་སྤེན་མ་ལྟ་བུའི་ཤིང་གིས་གཡོགས་ལ་དྲེས་སྐུད་ཀྱིས་བཙེམ། དེ་ནས་རིན་པོ་ཆེ་དང་སྨན་འདམ་གྱིས་གཡོགས་ཏེ་སྐུ་གཟུགས་འཆོས། གཙུག་ཏོར་རྗེས་སུ་བཟོ་སྟེ་ནང་གཞུག་འབུལ།སྐམ་ནས་ཚོན་གདན་གྱི་སྟེང་དུ་གནས་དང་སྐྱེ་མཆེད་བྱིན་རླབས་སོ་སོར་གླན་ལ་དར་ཤོག་སྲབ་མོས་ཞལ་ཁེབ་བྱ།
 དེ་སྟེང་ཚོན་རྩི་བཏང་བ་སོགས་ཀྱི་ཁྱད་པར་ཤེས་པར་བྱའོ། །གཉིས་པ་དེ་ལས་སྔ་འགྱུར་རྙིང་ལུགས་ཀྱི་ཁྱད་པར་ནི།སྤྱི་གཙུག་ཏུ་གདུང་རིང་བསྲེལ།མགྲིན་པར་དབྱངས་གསལ།ཐུགས་ནར་ཤེལ་རྡོ་རྒྱུ་བཅས།ཁྱད་པར་གསང་རྫོགས་དང་དྲག་སྔགས་རྡོ་རྗེ་832

གཙུག་ལག་གི་རྒྱུད་དོན་སྲོག་ཤིང་ནང་དུ་ཙནྡན་དཀར་པོ་སོགས་ལས་་་་་་་་་བཅོས་པའི་སྲོག་ཕུར་བཏབ་པའི་ཕྱི་ཚེ་དཔག་མེད་པའི་གཟུངས་སྔགས།སྒྲུབ་པ་པོའམ་སྦྱིན་བདག་གི་ཚེ་འཕེལ་ཞིང་བརྟན་པའི་འདོད་གསོལ་སྦྱར་བས་དྲིལ་ལ་དར་སེར་པོའི་ན་བཟས་བཀླུབས།ས་འཛིན་གྱི་བང་རིམ་རྣམས་སུ་གང་ཡིན་དེའི་སྒྲུབ་རྫས་མཆོད་རྫས་རྐྱེན་ཟློག་གི་རྫས་རྣམས་ཀྱང་བསག་པར་བཤད། ས་འཛིན་ངོས་ལ་སྟག་ཤམ་ས་ལྷའི་གཏེར་བུམ། ཀློང་གསལ་གྱི་སྤྱི་བཅོས་རིགས་དང་། ཐུགས་རྡོར་བཀྲ་ཤིས་གཏེར་སྒྲུབ་སོགས་གཙོར་བྱ།གནོད་སྦྱིན་འཁོར་ལོ་མོ་འཁོར་སྟེང་དང་ཕོ་འཁོར་འོག་གཙོ་བོའི་དབུ་་་་་་་་་མདུན་བསྟན་དུ་འཇོག་ཅེས་སྨིན་ལོས་གསུངས། རྒྱས་པ་དང་དབང་གི་རྟེན་གྲ་མངོན་རྫ་དམར། གཏེར་ཁ་གསར་རྙིང་རྣམ་སྲས་དང་ཛི་ལྷ། ལྷ་ཆེན་སོགས་གཙོར་བྱ། གཏེར་གསར་ཐུགས་སྒྲུབ་བཀྲ་ཤེས་གཏེར་བུམ་གྲུབ་ནའང་གནོད་སྦྱིན་འཁོར་ལོའི་སྟེང་ངམ་མདུན་རྒྱབ་ལྟ་བུར་བཞག གང་ལྟར་པད་གདན་ལས་ཕྱིར་དམའ་མི་རུང་། ཡིད་བཞིན་འཁོར་ལོའི་ལས་ཚོགས་བུམ་པ་ལྔའམ་གཅིག་ལ་བསྡུས་ཀྱང་རུང་ཞིང་ལྟེ་བ་ཙམ་དུ་འཇོགསྐུ་བརྙན་རྡོར་སེམས་ཞི་ཁྲོ་ལྟ་བུ་ཡིན་ན་མདོ་སྒྱུ་དོང་སྤྲུགས་རྣམས་ནས་འབྱུང་བའི་ལུས་དཀྱིལ་ལྷའི་སྔགས་སོ་སོར་བཀོད་ན་ལེགས་ཤིང་། གུ་རུའི་སྐུ་ལ་སྟག་ཤམ་བླ་མ་ནོར་བུ་ནས་འབྱུང་བའི་སྐུ་ཚབ་འགྲོ་འདུལ་གྱི་བརྡ་ཡིག་་་་་་་གནས་སོ་སོར་འགོད། ཧེ་རུ་ཀ་གལ་པོ་ནས་ཐང་སྐུར་འབྲི་བར་གསུངས་པའི་སྐུ་གསུམ་བྱིན་རླབས་སྔགས་གནས་གསུམ་དུ་བཀོད་པ་དང་། གཏེར་833

གསར་མ་མོ་སྤྱི་བསྡུས་ནས་བཤད་པ་ལྟར་གཟི་བརྗིད་སྐྱེད་པ་སྐུ། ཚངས་དབྱངས་སྐྱེད་པ་གསུང་། བདེ་ཆེན་སྐྱེད་པ་ཐུགས་ཀྱི་རིལ་བུ་གཏེར་བྱོན་གྱི་རྒྱུན་ལྡན་རྙེད་ན་མཆོག་ཏུ་འགྱུར་བས་དེ་དག་དཔྲལ་མགྲིན་ཐུགས་ཀུར་་་་་་བཞུགས་པའམ་དེ་དག་བསྲེས་པའི་སྨན་འདམ་གྱིས་གནས་གསུམ་བྱིན་་་་་་་་རླབས་ཀྱི་ལྷ་སྐུ་བཏབ་ནས་བཞག གཏེར་བྱོན་གྱི་སྐུ་ཚབ་ལྟ་བུ་འགང་ཆེ་བའི་རིགས་དབུ་འམ་ཐུགས་ཀ་དང་། སྐུ་བརྙན་གཞན། རྡོ་རྗེ་ཕུར་པ་སོགས་སྟོད་སྨད་བབ་ཡུལ་གྱི་འགྲོས་དང་བསྟུན། ཐམས་ཅད་ཀྱང་དར་གོས་ཀྱི་ན་བཟའ་ཟངས་སྒྲོམ་ལྟ་བུའི་སྣོད་དང་བཅས་ཏེ་བཞུགས། གཟུངས་གཞུག་གི་ཁྱད་པར་སངས་རྒྱས་ཀྱི་འདས་རྗེས་གསུམ། སངས་རྒྱས་སྲས་གཅིག སྙིང་ཐིག་རྒྱུད་དྲུག་སོགས་རང་བྱུང་བསྟན་པ་བུ་གཅིག་པའི་རིགས་རྣམས་་་་་་་་་་གཙུག་ཏོར་ནས་དཔྲལ་བ་ཡན་ཆད་ལ་བཞུགས། བླ་མ་དགོངས་འདུས་ཀྱི་རྒྱུད་དགུ་ཡོད་ན་གཞུང་མཐུན་གནས་ལྔ་སོ་སོར་དང་། གཞུང་དེ་ལས་འབྱུང་བ་སོགས་མཐོང་གྲོལ་རིགས་ཡེ་འབར་རྩ་རྒྱུད་ལྟ་བུ་རྣམས་ཐུགས་་་་་་ཀུར་བཞུགས། གླེགས་བམ་སོར་བཞི་པའི་རིགས་ཐམས་ཅད་ཀྱང་ན་བཟའ་གླེགས་ཤིང་དང་བཅས་ཏེ་མགོ་གཞུག་མ་ནོར་ཅིང་ཞལ་མདུན་བསྟན་བྱ།དབུ་གཟུངས་བླ་མ་བརྒྱུད་པའང་སྟོད་ནས་མས་རིམ་བཞིན། ཆོས་ལོངས་སྤྲུལ་གསུམ་སྔོན་དུ་འགྲོ་བའི་གཏེར་ཁ་གོང་འོག་སོགས་ཀྱི་བླ་སྒྲུབ་བརྒྱུད་པ།མཁན་སློབ་ཆོས་གསུམ་རྗེ་འབངས་ཉེར་ལྔའི་མཚན་སྔགས། རྫོགས་ཆེན་སྙིང་ཐིག་ཆེན་མོ་སོགས་བི་མ་ལ་དང་པདྨའི་བཀའ་སྲོལ་སྙིང་ཐིག་རྣམས་ཀྱི་834

བརྒྱུད་པ། ཀློང་སྡེ། སེམས་སྡེ། འདུས་མདོ། དོང་སྤྲུགས། སྒྱུ་འཕྲུལ་དབང་བཀའ་བཤད་བཀའི་བརྒྱུད་པ། མཉམ་སྦྱོར། རྒྱ་གར་རིག་འཛིན་བརྒྱད་ཀྱི་མཚན་སྔགས། བཀའ་བརྒྱད་རྣམས་གསུམ་གཤེད་སྐོར་རྟ་མགྲིན་ཡང་ཕུར་མ་མོ་སོགས་སྒྲུབ་སྡེ་བྱེ་བྲག་པ་རྣམས་ཀྱི་བརྒྱུད་པ། བྱང་སྡོམ་དང་སོ་ཐར་སྡོམ་རྒྱུན་རྣམས་དང་། དེ་དག་ཏུ་མ་འདུས་པའི་སྔ་འགྱུར་ལོ་ཙཱ་བསྟན་འཛིན་སྐྱེས་ཆེན། གཏེར་སྟོན་བརྒྱ་རྩའི་མཚན་སྔགས་སོགས་ཀྱང་འགྲུབ་ན་བཞུགས། ཐུགས་གའི་སྟོད་ནས་རིམ་བཞིན་གཏེར་ཁ་གོང་འོག་བྱང་གཏེར་སོགས་བླ་སྒྲུབ་སྙིང་པོ་སྤྱི་འགྲོ་རྣམས་དང་། བླ་མ་དགོངས་འདུས་དང་ཡིད་བཞིན་ནོར་བུས་མཚོན་ཁྱད་པར་དུ་གྱུར་པ་རྣམས་དང་། བླ་མ་དྲག་པོ་དམར་མཐིང་གཙོ་རྐྱང་དཀྱིལ་འཁོར་ཚོམ་བུ་ཤམ་འདོགས་དང་བཅས་པ་སྟེ་བླ་མ་ཞི་དྲག་ཕྱི་ནང་གསང་བ་བསྙེན་སྒྲུབ་ལས་སྦྱོར་གྱི་སྙིང་པོ་རྣམས།ཨ་ཏི་ཞི་ཁྲོ་རིགས་བརྒྱ་བཀའ་གཏེར་རིགས།ཚོགས་ཆེན་འདུས་པ།དོང་སྤྲུགས།སྒྱུ་འཕྲུལ་ཞི་ཁྲོ། མཉམ་སྦྱོར། བཀའ་བརྒྱད་རྣམ་གསུམ་སོགས་ཀྱི་ཞི་སྔགས་ཁྲོ་སྔགས། བཀའ་གཏེར་གཉིས་ཀྱི་གཤེད་སྐོར། རྟ་མགྲིན་དམར་ནག ཡང་ཕུར། མ་མོ་སྤྱི་དང་བྱེ་བྲག་ཕག་ཁྲོས་སེང་གདོང་། ལོག་ཏྲི་ཞི་ཁྲོ་སོགས་དྲེགས་པ་དང་དྲག་སྔགས་ཀྱི་སྒོས་བཀའ་རྣམས་ཐུགས་སྨད་བར་བཞུགས།པད་ཕྲིན་གྱིས་ཞི་ཁྲོ་ཚེ་དཔག་སོགས་ཕ་རྒྱུད་ཐུགས་མའི་གཡས། ཕུར་པ་མཁའ་འགྲོ་གསང་རྫོགས་སོགས་མ་རྒྱུད་གཡོན། གུ་རུ་ཞི་དྲག་དང་བཀའ་བརྒྱད་གཉིས་མེད་རྒྱུད་དབུས་སུ་བཞུགས་པར་གསུངས། དེ་དག་གི་འོག་ཏུ་835

རིམ་བཞིན་རྣལ་འབྱོར་རྒྱུད་ཡོ་ག་རྡོར་དབྱིངས། སྤྱོད་རྒྱུད་ཕྱག་རྡོར་དབང་བསྐུར། བྱ་རྒྱུད་ཀྲི་ཡ་དོན་གྱི་ལྷ་དྲུག་གི་གཟུངས་སོགས་ཁྱད་པར་ཏེ་སྤྱི་འགྲོ་རྣམས་གསར་མ་ལྟར་བཞག པད་གདན་དུ་ཆོས་སྐྱོང་གཙོ་བོ་མདོ་མགོན་དང་རྒྱུད་མགོན། ཕྱག་བཞི་པ་དཀར་མཐིང་། མ་ནིང་དང་སྔགས་སྲུང་མ་སོགས་སྡེ་བདུན་དང་། སྡེ་ལྔ་གཙོར་གྱུར་པ་རྣམས་དང་གཏེར་ཁ་ཐ་དད་ལས་འབྱུང་བའི་ཡེ་ཤེས་ཆོས་སྐྱོང་རྣམས་ཀྱི་སྙིང་པོ་གཟུངས་སྔགས། ཁྱད་པར་རང་བརྟེན་གཙོ་བོར་བྱེད་པ་དེའི་སྐུ་གཟུགས་བླ་རྡོ་སྲོག་འཁོར་བཅའ་སྒྲུབ་ཚུལ་བཞིན་བྱས་པའམ། སྤྱི་འགྲོ་ཙམ་དུ་ཆོས་སྐྱོང་ཕོ་རྒྱུད་མོ་རྒྱུད་སྤྱིའི་སྲོག་འཁོར་བརྒྱུད་ལྡན་གྱི་ཕྱག་ལེན་ལྟར་འཇོག གཞན་ཡང་བླ་མའི་གདན་ས་ལ་དར་རྒྱད་བྱུང་ན་བླ་བརྒྱུད། མི་བརྒྱུད་ཕྲ་ན་སྲོག་ཤིང་། ནོར་གུད་ན་ནོར་ལྷའི་སར། དམག་འཁྲུགས་ནད་རིམས་འདྲེ་བདུད་ཟློག་ན་དེའི་གཉན་པོའི་ཁ་འགེངས། སྒྲིབ་སྦྱོང་ལ་རྩ་རིག་རྡོར་སེམས་སོགས་དང་ཀུན་ལའང་སྨོན་ལམ་གྱི་མཐའ་བསྒྱུར་བྱ་བར་བཤད་པ་ཁུངས་སྔར་འགྱུར་གྱི་ཕྱོགས་་་་་་འདིར་ཡིན་ཀྱང་གསར་མ་ལའང་དེ་ལྟར་མི་རུང་བ་མེད་དོ། །གསུམ་པ་མཆོད་རྟེན་གྱི་ནང་གཞུག་ནི། སྤྱིར་མཆོད་རྟེན་ཆེ་ཆུང་གང་ཡིན་ཀྱང་དྲི་མེད་རྣམ་གཉིས་ཀྱི་ཆོ་གས་བསྒྲུབས་པ་ཞིག་བྱུང་ན་ས་རྡོ་ལས་བཅོས་ཀྱང་་་་འབྲེལ་ཚད་དོན་ལྡན་བྱས་པ་དོན་ཡོད་དུ་འགྱུར། དེ་ལྟར་མ་ཡིན་ན་གསེར་དངུལ་ལས་བཅོས་པའང་རྟེན་ཕལ་པ་ཙམ་ལས་མི་འགྱུར་བ་དང་། དེའི་སྒེར་ཆོས་ཤེས་ན་གཟུངས་གཞུགས་སྤྱི་ཁྱབ་སྐུ་གཟུགས་ཀྱིས་འགྲེ་ཆོག་ཕྱིར་836

ཤེས་སླ་བས་དེའི་ཚུལ་རྒྱས་པ་ཞྭ་ལུའི་ཡིག་ཆ་གསར་རྙིང་དང་།ཁྱད་པར་ལོ་ཆེན་དྷརྨ་ཤྲཱིས་མཛད་པའི་ཆོ་ག་བཀླགས་ཆོག་མ་ལྟར་བྱ་དགོས། དེ་ལ་ཐོག་མར་རྡོ་རྗེ་སློབ་དཔོན་བསྙེན་སོང་ཞིག་གིས་མཆོད་རྟེན་གང་དུ་བྱས་བའི་ས་གཞིར་དྲི་མེད་ཆོ་གའི་སྒོ་ནས་ས་སློང་བ་སྦྱོང་བ་བཟུང་བ་རྣམས་བྱ་ཞིང་།སེང་ལྡེང་ཕུར་གུ་བརྒྱད་དམ་གཅིག་བཏབ་པའང་ས་གཞིར་ཁུང་བུ་བརྐོས་པ་ལ་རྡོ་སྒྲོམ་བྱས་པར་དང་། ལྷ་ཁང་ནང་ལྟ་བུར་རྩིག་པའི་རྩ་བར་ཕུར་ཁང་ལ་གཞུག སྲོག་ཤིང་གཙོས་སྤྱིའི་སྟ་གོན་སྔར་བཤད་པ་ལྟར་ལ། དྲི་མེད་རྣམས་གཉིས་ཀྱི་དཀྱིལ་འཁོར་ཕྱི་རོལ་ལྟ་བུར་རྡོ་ལེབ་ཆེ་ཞིང་འཐུག་པ་ལ་བརྐོས་པ་དང་། ནང་གི་གསེར་ཟངས་ལྟ་བུར་ཤིང་ལེབ་ལ་བྲིས་ཏེ་ཚོན་གཡིས་ལེགས་པར་བྱ། འོད་ཟེར་དྲི་མེད་ཀྱི་སཱཙྪ་དགུ་བཅུ་གོ་དགུ་སེར་པོ།གཙུག་ཏོར་དྲི་མེད་བརྒྱ་དང་བརྒྱད་དཀར་པོ་རྣམས་ཆོ་ག་དང་ལྡན་པར་་་་་བཏབ་ཅིང་། སོ་སོའི་གཟུངས་རིང་ངམ་སཱཙྪ་ཆུང་ངུ་ལ་མི་ཤོང་ན་གཟུངས་ཐུང་ནང་གཞུག་བཙུད་པ་མཁན་པོའི་ལུགས་ཀྱི་ཆོ་ག་རྒྱས་བསྡུས་གང་རུང་གིས་ཚུལ་བཞིན་བསྒྲུབ། མཆོད་རྫས་སྣོད་ཏིང་ཕོར་དང་སྡེར་ཆུང་ཟངས་དང་ལི་སོགས་ལས་བཅོས་པའམ། རྫ་ལས་བྱས་པ། སྤོས། མར་མེ། ཚོགས་ཀྱི་སྐུ་བྲིས་པ། བཀྲ་ཤེས་རྫས་བརྒྱད། རྒྱལ་མཚན། སྒབ་དཀྲིས། རས་སྐུད། དར་དཔྱངས་སོགས་རྒྱས་བསྡུས་འབྱོར་པ་དང་བསྟུན་པ་ཉེར་བསྡོགས་བྱ། རྩིག་རྨངས་སུ་མནན་པ། ས་བདག་དང་ཀླུ་བུམ།མཚོན་ཆ་མནན་པའི་སྟེང་དུ་ས་འཛིན་དང་སེང་ཁྲི་བརྩེགས། དེ་དག་ཏུ་ཐུགས་རྡོར་བཀྲ་ཤིས་གཏེར་སྒྲུབ།837

ཀློང་གསལ་སྤྱི་བཅོས་རིགས་ཡོད་ན་དང་ཤིས་བརྗོད་སྨོན་ལམ་ཉེས་སེལ་་་་་་རིགས་གང་མང་བཞག སེང་ཁྲི་སྟོད་དམ་གདོང་ཆེན་དུ་ཆོས་སྐྱོང་ནོར་ལྷའི་གཟུངས་སོགས་བཞག དེའང་སྔོན་གྱི་མཁས་པ་འགའ་ཞིག་གི་གསུང་དང་མཐུན་པར་དབུས་སུ་ཟངས་དཀར་མར་ཁུས་བཀང་བ་ལྟ་བུའི་ཁར་གནོད་སྦྱིན་འཁོར་ལོ། གཡས་སུ་ཆོས་སྐྱོང་སྤྱི་བྱེ་བྲག གཡོན་དུ་དཔལ་མགོན་བདུན་ཅུ་རྩ་ལྔ། རྒྱབ་ཏུ་གནོད་སྦྱིན་ནོར་ལྷའི་རིགས། མདུན་དུ་དཀར་ཕྱོགས་སྐྱོང་བའི་དམ་ཚིག་ཅན་རྣམས་ཀྱི་གཟུངས་སྔགས་བླ་རྡོ་སོགས་དང་བར་བར་དུ་ཤིས་བརྗོད་སྨོན་ལམ་འདོད་གསོལ་རྣམས་འཇོག་པ་ལག་ལེན་དུ་བདེ། ཚད་མེད་ནས་བུམ་གདན་བར་འདུལ་མདོའི་གླེགས་བམ། མདོ་གཟུངས་རིགས་དང་། སཱཙྪ་ཤིན་ཏུ་མང་ནས་བུམ་པར་མ་ཤོང་ན་སཱཙྪ་ཅི་ཤོང་བྱ། དེའང་བར་མཚམས་བཟང་ཤིང་ཕུར་མ་དང་བྱེ་མ་སོགས་ཀྱིས་བཅེར་ནས་གཡས་གཡོན་དུ་ཡོ་འགུལ་མི་འབྱུང་བ་དང་སྟེང་མས་འོག་མ་བཅག་གྲུམ་གྱི་སྐྱོན་མི་འབྱུང་བར་བྱ། བུམ་གདན་གྱི་ནང་དུ་གཙུག་ཏོར་དྲི་མེད་ཀྱི་དཀྱིལ་འཁོར་དང་མཆོད་པ་བཞག་ཆོག་ཏུ་བཀོད་ནས་དེའི་ཆོ་ག་ཚུལ་བཞིན་བྱས་ཏེ་རས་ལྟ་བུའི་ཞལ་ཁེབས་ཀྱིས་བཀག དེ་སྟེང་ཚོམ་བུ་ལ་བརྟེན་འོད་ཟེར་དྲི་མེད་ཀྱི་སྟ་གོན་བྱ། ཕྱིར་ཉིན་འོད་ཟེར་དྲི་མེད་དཀྱིལ་འཁོར་སྔ་མའི་སྟེང་བཞག་པའི་དབུས་སུ་སྲོག་ཤིང་བརྟན་པོར་བཙུགས་པའི་མཐའ་བསྐོར་་་་་་་་མཆོད་པའི་བྱེ་བྲག རྫས་བརྒྱད། རྒྱལ་མཚན། སྒབ་སྐོར། ཕྱོགས་བཞིར་ཕྲེང་བ་དར་དཔྱངས་སོགས་ཀྱི་བཀོད་པ་དང་།སྲོག་ཤིང་ལྕིད་ཀྱིས་དཀྱིལ་འཁོར་838

ལ་སྐྱོན་འབྱུང་ཉེན་ཡོད་པས་ནང་དུ་གདུང་རྒྱ་གྲམ་ལྟ་བུས་སྲོག་ཤིང་གི་་་་་་་ལྕིད་ཐིག་པའི་ཐབས་བྱས། དེ་ཉིད་ཀྱི་ཆོ་ག་ཚུལ་བཞིན་བཏང་།དེ་སྟེང་འོག་ཏུ་གཙུག་ཏོར་དྲི་མེད་ཀྱི་སཱཙྪ་བརྒྱ་བརྒྱད། དེ་སྟེང་འོད་ཟེར་དྲི་མེད་གོ་དགུ་རྣམས་བརྩེགས་མར་བཞག གཟུངས་གཞུག་བུམ་སྨད་ནས་ཡས་རིམ་གྱིས་བྱ་སྤྱོད་རྣལ་འབྱོར་བླ་མེད། བྲེ་ལ་དབྱངས་གསལ། ཆོས་འཁོར་དུ་བླ་བརྒྱུད།ཏོག་ལ་གཙུག་ཏོར་དང་ཡུངས་འབྲུ་ལྟ་བུའི་རིང་བསྲེལ་སོགས་གོང་དུ་སྨོས་པས་རིགས་འགྲེས་ཏེ་གཞུག གསེར་ཟངས་ལྟ་བུ་ལ་བར་མཚམས་རྣམས་སྨན་སྣ་རིན་ཆེན་ཕྱེ་མ་ཁྱད་པར་ལྔ་ཚན་ལྔའི་ཕྱེ་མ་བུམ་བུ་སོགས་ཀྱིས་་་་་་་་་བཅེར་བས་མཚོན་ལག་ལེན་གྱི་ཁོག་སྐུ་གཟུགས་ཀྱི་སྐབས་བཞིན་བྱའོ། །གཉིས་པ་རྟེན་ཆུང་འབྲིང་གི་རིགས་ལ། སྲོག་ཤིང་ངོས་སུ་མང་པོ་མི་ཤོང་བས་གནས་ལྔར་འབྲུ་ལྔ་དང་། རྩེ་མོར་རྣམ་རྒྱལ་སྙིང་པོ། ཨོཾ་གྱི་འོག་ཏུ། ཨོཾ་སརྦ་བིཏྱཱ་སྭཱ་ཧཱ། ཨཿ འི་འོག་ཏུ་དབྱངས་གསལ། རྒྱུ་གི་འོག་ཏུ་ཨོཾ་བཛྲ་ཨཱ་ཡུ་ཥེ་སྭཱ་ཧཱ་དང་། ལྷ་གང་ཡིན་དེའི་སྙིང་པོ། གཱའི་འོག་གི་ཕྱོགས་སོ་སོར་གཙུག་ཏོར་དྲི་མེད། རྣམ་རྒྱལ། གསང་བ་རིང་བསྲེལ། བྱང་ཆུབ་རྒྱན་འབུམ་རྣམས་ཀྱི་གཟུངས་ཐུང་དང་། དེ་དང་འབྲེལ་བར་མདུན་ཕྱོགས་སུ་རྟེན་འབྲེལ་སྙིང་པོ། ཧཱའི་འོག་ཏུ་ཨོཾ་སུ་པྲ་ཏིཇི་བཛྲ་སྭཱ་ཧཱ། ཞེས་པ་རྣམས་བྲི། དེ་ཙམ་ཡང་མི་ཤོང་བའི་རིགས་ལ་འབྲུ་ལྔ་ཙམ་ཁོ་ན་བྲི། སྐྱེ་མཆེད་བྱིན་རླབས་ཀྱང་རྒྱུད་སྡེ་གང་ཡང་རུང་བ་གཅིག་གི་ལུགས་སམ་ས་བོན་ཙམ་ཞལ་རས་ཀྱི་ཐད་ནའི་་་་སྲོག་ཤིང་ལ་དྲིལ། སྲོག་ཤིང་ལ་འདྲི་རྒྱུའི་གཟུངས་ཐུང་རིགས་སོགས་ཀྱང་839

སྲོག་ཤིང་ཕྱེད་ཀ་ཙམ་ལ་དྲིལ། བླ་བརྒྱུད། ཡི་དམ་རྒྱུད་སྡེ། མདོ་གཟུངས།ཆོས་སྐྱོང་ནོར་ལྷ་རྣམས་འབྲིང་པོ་ལ་འབྲིང་པོ་དང་། ཆུང་ངུ་ལ་བསྡུས་པའི་ལུགས་སུ་བྱ་ཞིང་གཟུངས་ཆེན་སྡེ་ལྔ་རིང་ཐུང་གང་ཡང་རུང་བ་ཐམས་ཅད་ལ་མེད་ཐབས་མེད། གཟུངས་རྣམས་ཀྱང་དགེ་བའི་བཤེས་གཉེན་བྱ་ཡུལ་བའི་གསུང་སྒྲོས་ལས་བྱུང་བ་ལྟར། དབུ་ཞབས་མ་ལོག་པར་ཐེག་པའི་གོ་རིམ་དང་མཐུན་པར་སྲོག་ཤིང་གི་སྟོད་སྨད་བར་གསུམ་དུ་བཅིངས་ཏེ་བར་བར་དུ་དྲི་བཟང་གི་ཕུར་མ་དང་བཅས་བཞུགས་པའམ།དེ་ལྟར་བཞུགས་མི་བདེ་བའི་རིགས་ལ་རྒྱལ་བ་མི་བསྐྱོད་ཞབས་ཀྱི་གསུང་ལྟར་སྲོག་ཤིང་གི་་་་་་་་གཟུངས་དང་པད་གཟུངས་མ་གཏོགས་པའི་གཟུངས་རྣམས་དབུ་ཞབས་མ་ལོག་པར་མཆོད་རྟེན་གྱི་བུམ་པ་དང་སྐུ་གཟུགས་ཀྱི་ཐུགས་གར་ལྷན་ཅིག་ཏུ་བཞུགས་ཀྱང་རུང་ཞིང་། ཤོག་དྲིལ་འགྲེང་སྟབས་སུ་མི་ཚུད་པའི་རིགས་ལ་འཕྲེད་གཟུངས་ཞེས་པ་རྟེན་གྱི་གཡས་སམ་རྒྱབ་ངོས་སུ་ཡིག་མགོ་བསྟན་ཏེ་བཞུགས་པའི་སྲོལ་ཡང་ཡོད། གནོད་སྦྱིན་འཁོར་ལོའང་མཐའ་ནས་ཅུང་ཟད་ནང་དུ་ལྟེབ་པའམ་ཛེ་དགུ་བཾ་དགུའི་ཙཀྲ་བཞག་ཀྱང་ས་བཅད་ཚང་།བྱིན་རྟེན་ཀྱང་མང་པོ་མི་ཤོང་ཞིང་སྣ་ཚོགས་འཇུག་པ་ལ་དགོས་པ་མེད་་་་་་་ཀྱང་རིང་བསྲེལ་རྣམ་ལྔ་ཚང་ན་ལེགས་པས།སྐུ་བལ་སོགས་བྱིན་ཅན་ཕྱོགས་བསྡུས་ཀྱི་རིལ་བུ་འདྲ་བྱུང་ན་དང་། སཱཙྪ་ཕྱག་སྦར་ཆུང་ངུ་ཡོད་ན་ལེགས།དེ་རྣམས་ཀྱང་སྟ་གོན་གྲུབ་པ་དང་སྦྱོང་བ་ཁྲུས་གསོལ་སྔོན་དུ་འགྲོ་བས།རྟེན་འབྲེལ་སྙིང་པོ་ཅི་འགྲུབ་དང་། ཕུན་སུམ་ཚོགས་པ་བརྗོད་ཅིང་མེ་ཏོག་840

འཐོར།རྟེན་གྱི་ནང་རྣམས་ཀྱང་དྲི་བཟང་པོས་བྱུག་ཅིང་གུ་གུལ་གྱིས་བདུག་པར་བྱས་ནས་འབུལ་ལོ། །སྤྱིར་བླ་མའི་སྐུ་ལ་བླ་མ་དེ་རང་གི་ཐུགས་དམ་གྱི་གཙོ་བོ་གང་ཡིན་གྱི་བརྒྱུད་པའི་མཚན་སྔགས།ཡི་དམ་ཆོས་སྐྱོང་རྟེན་འབྲེལ་སྙིང་པོ་རྣམས་ནས་སྣ་རེ་གཞུག ཞལ་བཞུགས་པ་ལ་ཞབས་བརྟན་དང་།གཤེགས་པ་ལ་དགོངས་པ་རྫོགས་ཤིང་ཚེ་རབས་སུ་རྗེས་སུ་འཛིན་པའི་སྨོན་ལམ་སོགས་བྱ། རང་གི་དམ་ཚིག་གི་སྐུ་རྟེན་ལྟ་བུ་ཡི་དམ་ལྷའི་སྐུ་བརྙན་ལ་རྒྱུད་སྡེ་གང་ཡིན་དང་མཐུན་པའི་སྐྱེ་མཆེད་བྱིན་རླབས།དབང་བསྐུར་རང་གི་དབང་བཤད་མན་ངག་གི་བཀའི་བརྒྱུད་པའི་བླ་མའི་མཚན་སྔགས་དང་བྱིན་རྟེན། ཐུགས་ཀུར་ཡི་དམ་རང་གི་བསྙེན་སྒྲུབ་ཀྱི་སྔགས་སོགས་གཙོ་བོར་བྱས་ཏེ་འབུལ། ཡང་ཆོས་སྐྱོང་གི་རིགས་ལ། དབང་བསྐུར་རང་དང་འབྲེལ་བའི་བླ་བརྒྱུད་ཀྱི་མཚན་སྔགས་དང་། གཉེན་པོའི་ལྷ་གང་ཡིན་གྱི་གཟུངས་སོགས། ཐུགས་གར་རང་གི་སྔགས་དང་སྲོག་འཁོར་བླ་རྡོ་སོགས་སོ་སོའི་མན་ངག་ཡིག་ཆུང་ལས་ཇི་ལྟར་འབྱུང་བ་ལྟར་གནད་མ་འཆུག་པར་འབུལ།ཆོས་སྐྱོང་སྐུ་བརྙན་ཕལ་ཆེར་ལ་སྤྱི་འགྲོ་ཙམ་གྱིས་མི་འབུས་པའང་ཡོད་པས་མན་ངག་བརྒྱུད་པ་ལས་རྟོགས་པར་བྱའོ། །ཡང་བྲིས་སྐུ་ལྟ་བུ་ལ་རྒྱབ་ཏུ་སྐུ་གཟུགས་ཀྱི་གནས་གསུམ་སོ་སོའི་ཐད་དུ་འབྲུ་གསུམ་དང་སྐྱེ་མཆེད་བྱིན་་་་་་རླབས། ལྷ་དེ་དང་དེའི་མཚན་སྔགས་དང་གཟུངས་སྔགས། སརྦ་བིབྱཱ། བཛྲ་ཨཱ་ཡུ་ཥེ། རྟེན་འབྲེལ་སྙིང་པོ། ཐུབ་པའི་གསོ་སྦྱོང་དང་ཤིས་བརྗོད་ཅི་ལྟར་རིགས་པར་བྲི། བསྡུ་ན་གནས་གསུམ་འབྲུ་གསུམ་ཙམ་དང་།རྙིང་མ་ཡིན་ན་84།

སྤྱི་བོར་ཨོཾ་གྱི་གཤམ་དུ་གལ་པོ་ལས་གསུངས་པའི་ཆོས་སྐུར་བྱིན་གྱིས་རློབས་པའི་སྔགས། མགྲིན་པར་ཨཿའི་འོག་ཏུ་ལོངས་སྐུར། ཐུགས་གར་རྒྱུ་གི་འོག་ཏུ་སྤྲུལ་སྐུར།བྱིན་གྱིས་རློབ་པའི་སྔགས་ཙམ་བྲིས་པས་ཀྱང་ཆོག གསུང་རྟེན་གླེགས་བམ་ལ་ནི་དེ་ཉིད་ཀྱི་ཐ་མར་བྲི་བ་ཕྱག་ལེན་ནོ། །མཆོད་རྟེན་ཆུང་བའི་བུམ་པར་དཀྱིལ་འཁོར་མི་ཤོང་བའི་རིགས་ལ་དེའི་ཉེ་ལོགས་སུ་དྲི་མེད་ཀྱི་དཀྱིལ་འཁོར་བཞེངས་ནས་སྲོག་ཤིང་བརྟན་པའི་ཆོ་ག་མཛད་པའི་ཕྱག་ལེན་ཀྱང་སྣང་བས། དེ་ལྟར་ན་སྲོག་ཤིང་ལ་ཁུང་བུ་འབྲུ་ནས་འཇོག་དགོས་པའི་གཟུངས་རྣམས་གྲངས་ཀ་ཚང་བ་ཤོག་དྲིལ་བྱས་ནས་སྲོག་ཤིང་གི་ངོས་ལོགས་སུ་བཅིང་། རྩེར་འོད་ཟེར་དྲི་མེད་མདོ་རིལ་པོ་མ་ཤོང་ན་གཟུངས་ཙམ་བཞུགས་པ་ལས་ཐབས་མེད་ཅིང་སཱཙྪ་རྣམས་ཀྱང་བསྐོས་ཕོར་ཤིན་ཏུ་ཆུང་ངུ་ལ་བཏབ་པའམ་རེ་ཟུང་ཙམ་འཇོག་གོ །དེ་ལྟར་རྟེན་གྲུབ་ནས་གཟུངས་གཞུག་དང་རབ་གནས་འགྱང་ན་བར་ཆད་ཆེ་ཞིང་མི་ལེགས་པར་གསུངས་པས་གྲུབ་འཕྲལ་བྱ་བ་རང་གལ་ཆེ། གལ་ཏེ་རྐྱེན་དབང་གིས་འཕྲལ་དུ་མ་གྲུབ་ན་བླ་མ་བཟང་པོའི་ལྗགས་གུལ་སོགས་ཀྱིས་བདུག བྱིན་རླབས་ཀྱི་རྟེན་དུ་མས་མནན་པའམ་དགབ།བཟོ་བོའི་གཟོང་དང་ཐོ་བ་སོགས་ཇི་ལྟར་རིགས་པ་རེ་རྟེན་དང་མཉམ་དུ་བཞག རས་སོགས་ཀྱིས་དྲིལ་བའམ་ཁེབས་ཀྱིས་གཡོགས་ནས་གཟུངས་གཞུག་དང་རབ་གནས་བྱེད་ཀྱི་བར་དུ་གཞན་་་་གྱིས་མ་མཐོང་བར་འཇོག་པ་བར་ཆད་མི་འབྱུང་བའི་ནེནད་ཡིན་གསུངས་སོ། །རྟེན་ཆགས་ཚད་མི་ལྡན་ཅིང་ནང་གཞུག་ཚུལ་བཞིན་མ་བྱུང་བ་དང་།842

སློབ་དཔོན་དང་ཆོ་ག་མཚན་ཉིད་མི་ལྡན་པས་རབ་གནས་མ་ཆགས་པའི་་་་་རྟེན་གྱིས་ཡུལ་ཕྱོགས་ལ་མི་ཤིས་པ་འབྱུང་ཞིང་བསྟན་འགྲོ་སྤྱི་ལ་གནོད་པས།སྦྱིན་བདག་གི་ཡོ་བྱད་ཆུད་ཟ་ཞིང་འཕྲལ་ཡུན་དུ་ཉེས་པ་སྐྱེད་པའི་རྒྱུ་ཡིན་ལ། དེ་ལས་ལྡོག་པ་ནི། ཚེ་འདི་དང་ཕྱི་མ་དང་སངས་རྒྱས་ཀྱི་བར་དུ་ཡང་ལེགས་ཚོགས་སམ་དགེ་ལེགས་རྒྱུན་མི་ཆད་པ་འབྱུང་བ་རྒྱུད་གཞུང་མཁས་གྲུབ་རྣམས་ཀྱིས་མགྲིན་གཅིག་ཏུ་གསུངས་སོ།།ལྔ་པ་དེ་ལྟར་བྱས་པའི་འབྲས་བུ་ནི། སྤྱིར་སངས་རྒྱས་ལ་དམིགས་པའི་བྱ་བ་ཆེ་ཆུང་གང་བྱས་ཀྱང་ཡོན་ཏན་བླ་ན་མེད་པ་དང་ལྡན་ཅིང་བྱང་ཆུབ་མ་ཐོབ་ཀྱི་བར་དུ་འབྲས་བུ་མི་ཟད་པར་འཕེལ་བ་ཡིན་པས། སྐུ་གཟུགས་དང་མཆོད་རྟེན་རྣམས་ཀྱང་རབ་རིན་པོ་ཆེ། འབྲིང་སྨན་དང་བཟང་ཞིང་། ཐ་མ་ས་རྡོ་འཇིམ་པ་ལ་དད་མོས་ཀྱིས་བསྒྲུབ་པ་ལྟ་ཅི། རྩེད་མོའི་ཕྱིར་རྩིག་པའི་ངོས་ལ་ཤིང་བུས་བྲིས་པ་ཙམ་ཡང་བླ་ན་མེད་པའི་བྱང་ཆུབ་འཐོབ་པར་འགྱུར་བ་སོགས་ཕན་ཡོན་མཐའ་ཡས་པ་གསལ་རྒྱལ་གྱིས་ཞུས་པ་དང་། སྤྱན་རས་གཟིགས་ཀྱི་མདོ། མར་མེ་འབུལ་བའི་མདོ། མཆོད་རྟེན་བསྐོར་བའི་ཚིགས་སུ་བཅད་པ་ལ་སོགས་པ་རྣམས་ནས་གསུངས་པ་་་་་་དང་། མཆོད་རྟེན་ལ་སོགས་པའི་ནང་དུ་སྲོག་ཤིང་བཙུགས་པ་དང་གཟུངས་གཞུག་པའི་ཕན་ཡོན་ཀྱང་། གཙུག་ཏོར་རྣམ་པར་རྒྱལ་བའི་གཟུངས་རྟོག་པ་བཅས་པ། འཕགས་པ་འོད་ཟེར་དྲི་མ་མེད་པའི་མདོ། ཀུན་ནས་སྒོར་འཇུག་པ་གཙུག་ཏོར་དྲི་མ་མེད་པའི་གཟུངས་ཀྱི་མདོ། གསང་བ་རིང་བསྲེལ་843

ཟ་མ་ཏོག་གི་གཟུངས། བྱང་ཆུབ་སྙིང་པོ་རྒྱན་འབུམ་གྱི་ཆོ་ག་ཞིབ་མོ། རྟེན་འབྲེལ་སྙིང་པོའི་མདོ་ལ་སོགས་པ་ནས་རྟེན་དེ་རྣམས་མཐོང་ཐོས་དྲན་རེག་ཐ་ན་རྟེན་བཞུགས་པའི་ཡུལ་གྱི་རླུང་ཕོག་པ་ཚུན་ཆད་ཀྱང་ངན་སོང་གི་སྐྱེ་སྒོ་ཆོད་ནས་དག་པའི་ཞིང་དུ་སྐྱེ་བ་དང་རྣམ་གྲོལ་གྱི་གོ་འཕང་འཐོབ་པར་གསུངས། དེའི་སྟེང་དུ་རབ་གནས་ཚུལ་བཞིན་བྱས་པའི་ལྷ་རྟེན་ལ་ཕྱག་མཆོད་བཀུར་བསྟེ་བྱས་ན།ཕྱོགས་བཅུའི་རྒྱལ་བ་སྲས་དང་བཅས་པ་ལ་ཕྱག་མཆོད་བཀུར་སྟེ་བྱས་པར་འགྱུར་བ་ཡིན་པས་བསོད་ནམས་ཚད་མེད་པ་་་་་་སྙིང་རྗེ་པད་དཀར། དད་པའི་སྟོབས་བསྐྱེད་པ་ཕྱག་རྒྱའི་མདོ། བྱང་ཆུབ་སེམས་དཔའི་སྡེ་སྣོད། དཀོན་མཆོག་སྤྲིན། རིན་པོ་ཆེའི་ཕུང་པོའི་མདོ་ལ་སོགས་པ་ནས་ལན་གཅིག་མིན་པ་རྒྱ་ཆེར་གསུངས་པ་ལ་སྙིང་ནས་གུས་པ་་་་ཆེན་པོས་ཡིད་ཆེས་པར་བྱའོ།།བསྟན་འགྲོའི་ཕུན་ཚོགས་རྒྱལ་བའི་རྟེན་ལས་འབྱུང་། །དེ་ཡི་ནང་གཞུག་མི་ལ་སྲོག་བཞིན་གཅེས། །ཚུལ་མིན་ནང་རྫོང་འགོང་པོའི་གསོབ་ཡིན་པས། །རང་འདྲའི་སྤང་བླང་བརྗེད་ཐོར་འདི་བྱས་སོ། །མང་ཐོས་དཔྱོད་ལྡན་རྣམས་ལ་འདི་མི་མཁོ། །ཐོས་ཆུང་དམན་ལ་འདིས་ཀྱང་འཇིགས་པ་སྟེར།།གཟུར་གནས་འགའ་ལ་འདི་ཡིས་ཕན་སྲིད་ན། །རྟེན་མཆོག་ས་སྟེང་ཁྱབ་པའི་རྒྱུར་གྱུར་ཅིག །ཅེས་པའི་ཚུལ་འདིའང་ཤྲཱི་དེ་བཱི་ཀོ་ཊིའི་ཡང་ཁྲོད་དུ་དཔལ་ཆེན་ལྷ་ཁང་གཙོ་བོར་གྱུར་པའི་སྐུ་གསུང་ཐུགས་་་་་རྟེན་མང་པོ་རང་གིས་འདུ་བགྱིས་པ་དང་། རྒྱལ་ཁབ་ལྷུན་གྲུབ་སྟེང་གི་ཐུབ་དབང་མཐོང་གྲོལ་ལྷ་ཁང་དང་། དྲི་མེད་མཆོད་རྟེན་ཆེ་ཕྲ་མང་དུ་བཞེངས་844

པའི་ནང་གཞུག་སོགས་ཀྱི་མཐུན་རྐྱེན་བགྱིས་པའི་ཉམས་ཡིག་རེ་གཟིག་གི་ཚུལ་དུ། ཀུར་རྙིང་ས་དགེའི་མཁས་མང་གི་བཞེད་པ་སྙིང་པོ་དྲིལ་ཏེ་ཀརྨ་ངག་དབང་ཡོན་ཏན་རྒྱ་མཚོའམ། བློ་གྲོས་མཐའ་ཡས་པའི་སྡེས་དཔལ་སྤུངས་ཡང་ཁྲོད་དུ་བགྱིས་པ་དགེ་ལེགས་འཕེལ།།གཟུངས་སྒྲུབ་ཟིན་བྲིས་ནི། འདི་ཉིད་ཆེད་སྒྲུབ་སྐབས་ཐོག་མར་དཀོན་མཆོག་རྗེས་དྲན་སོགས་ཆོས་སྤྱོད་འོས་འཚམས་དང་། རྩ་བའི་ཡི་དམ་ལྟ་བུའི་བདག་སྐྱེད་བཟླས་པ་བསྡུ་ལྡང་བཅས་གྲུབ་ནས། མདུན་གྱི་མཆོད་པ་བྱིན་རླབས་བྱ། དེ་ནས་གཟུངས་གཞུག་རྣམས་བསང་སྦྱང་། སྟོང་པའི་ངང་ལས་སེང་གེས་བཏེགས་པའི་ཁྲི་པདྨ་ཉི་ཟླའི་སྟེང་དུ་བདེ་གཤེགས་རིགས་ཀྱི་སྙིང་པོ་ཉེ་སྙིང་གསང་སྔགས་རིག་སྔགས་གཟུངས་སྔགས་ཐམས་ཅད་ཀྱི་སྔགས་ཕྲེང་དཀར་པོ། གླང་པོས་བཏེགས་པའི་ཁྲི་པདྨ་ཉི་ཟླའི་སྟེང་དུ་རྡོ་རྗེའི་རིགས་ཀྱི་སྙིང་པོ་ཉེ་སྙིང་གསང་སྔགས་རིག་སྔགས་གཟུངས་སྔགས་ཐམས་ཅད་ཀྱི་སྔགས་ཕྲེང་སྔོན་པོ།རྟ་མཆོག་གིས་བཏེགས་པའི་ཁྲི་པདྨ་ཉི་ཟླའི་སྟེང་དུ་རིན་ཆེན་རིགས་ཀྱི་སྙིང་པོ་ཉེ་སྙིང་གསང་སྔགས་རིག་སྔགས་གཟུངས་སྔགས་ཐམས་ཅད་ཀྱི་སྔགས་་་་ཕྲེང་སེར་པོ། རྨ་བྱས་བཏེགས་པའི་ཁྲི་པདྨ་ཉི་ཟླའི་སྟེང་དུ་པདྨ་རིགས་ཀྱི་སྙིང་པོ་ཉེ་སྙིང་གསང་སྔགས་རིག་སྔགས་གཟུངས་སྔགས་ཐམས་ཅད་ཀྱི་་་་་་་སྔགས་ཕྲེང་དམར་པོ།མཁའ་ལྡིང་གིས་བཏེགས་པའི་ཁྲི་པདྨ་ཉི་ཟླའི་སྟེང་དུ་ལས་ཀྱི་རིགས་ཀྱི་སྙིང་པོ་ཉེ་སྙིང་གསང་སྔགས་རིག་སྔགས་གཟུངས་སྔགས་ཐམས་ཅད་ཀྱི་སྔགས་ཕྲེང་ལྗང་གུ། ཐམས་ཅད་ཀྱང་རང་མདོག་གི་འོད་ཟེར་འབར་ཞིང་རང་སྒྲ་སྒྲོག་བཞིན་པ་ལས་འོད་ཟེར་དཔག་ཏུ་མེད་པ་འཕྲོས ་་་845

མཁའ་ཁྱབ་ཏུ་བཞུགས་པའི་མཆོག་གསུམ་རྩ་གསུམ་ཆོས་སྐྱོང་སྲུང་མ་དང་བཅས་པའི་ཐུགས་རྒྱུད་བསྐུལ། དེ་དག་གི་གནས་གསུམ་ལས་གསང་བ་གསུམ་གྱི་བྱིན་རླབས་དང་། ཁྱད་པར་གསུང་དབྱངས་ཡན་ལག་དྲུག་ཅུའི་ཆོས་སྒོ་བརྒྱད་ཁྲི་བཞི་སྟོང་གི་བཅུད་ཐམས་ཅད་སོ་སོའི་སྙིང་པོ་ཉེ་སྙིང་་་་་་་སྔགས་ཕྲེང་ཁ་དོག་སྣ་ཚོགས་པའི་ཚུལ་ནམ་མཁའ་གང་བ་ཙམ་དུ་བྱོན་ནས་དམ་ཚིག་པའི་ཡིག་འབྲུ་རྣམས་ལ་ཐིམ་པས་གཟི་བརྗིད་འོད་དུ་འབར་བར་གྱུར། ཅེས་བརྗོད་ནས་ནང་གཞུག་གང་ཡོད་ཀྱི་གཟུངས་སྔགས་རྣམས་ཇི་ལྟར་རིགས་པ་བཟླ་བ་དང་། དབྱངས་གསལ། རྟེན་སྙིང་། སུ་པྲ་ཏིཇི། ༔་ཁཾ། རིགས་པ་ཕུག་རོན།ཨཱ་ཡུ་ཥེ། ཚེ་སྙིང་། ཚེ་གཟུངས་རྣམས་བཟླ། མཐར་མཆོད་བསྟོད་རྒྱས་པ་ཕུལ་ལ་བརྟན་བཞུགས་དང་ཤིས་བསྡོད་བྱའོ། །བསྡུས་པ། གཟུངས་ཐམས་ཅད་གསུངས་རྡོ་རྗེ་འོད་དཔག་མེད་ཁོ་ནར་བསྐྱེད། ཆོ་གའི་ཡན་ལག་རྫོགས་པར་བྱས་ལ་དེའི་སྔགས། ཨོཾ་ཨཿ རོ་འྀ་ཀ་ཧཱུཾ་སྭཱ་ཧཱ། ཁོ་ནའམ། ནུས་ན་ནང་གཞུག་གཟུངས་ཅི་རིགས་བཟླའོ། །མཐར་མཆོད་བསྟོད་སོགས་གོང་དང་འདྲའོ། །ཞེས་པ་འང་གཟུངས་འབུལ་ལག་ལེན་གྱི་ཁ་སྐོང་དུ་བློ་གྲོས་མཐའ་ཡས་ཀྱིས་བྲིས་པ་དགེ་ལེགས་འཕེལ། །846

༄༅ ། །གཟུངས་འབུལ་ལག་ལེན་བཞུགས་སོ། །འཇམ་མགོན་བློ་གྲོས་མཐའ་ཡས་ཀྱིས་མཛད།

༄༄་། །ཨོཾ་སྭ་སྟེ། གཙུག་ལག་ཁང་གི་གརྫིར་དང་གསེར་འཕྲུ་རྒྱལ་མཚན་རྣམས་ལ་ནང་གཞུག་འཇུག་པའི་ཕྱག་སྲོལ་འདུག་ཅིང་། དེའང་ཕལ་ཆེར་གྱིས་རྟེན་དང་མཚུངས་པའི་སྲོག་ཤིང་དང་ནང་གཞུག་བྱེད་པར་སྣང་བ་ལ་ནི་ཁུངས་དང་མི་འབྲེལ་བས་དགོས་པ་མི་སྣང་། མཁས་པ་དག་གིས་འདུལ་བ་ནས་སྣམ་བུ་ལ་ཆོས་གོས་ཀྱི་བརྡར་བཏགས་པ་བཞིན་གསེར་འཕྲུ་སོགས་ལ་རྒྱལ་མཚན་གྱི་བརྡར་བཞག་ཆོག་གསུངས་པ་ནི་རིགས་པས་་་་་་་་་་འཐད་ཅིང་། རྒྱལ་མཚན་འཛུག་ཆོག་འཕགས་བོད་ཀྱི་གཞུང་ལས་ཡོངས་སུ་གྲགས་པ་ལྟར་བྱས་ན་དོན་དང་འབྲེལ་ཞིང་དགོས་པ་ཆེན་པོ་དང་ལྡན་པས་གཙོ་བོར་གདུགས་དཀར་གྱི་འཁོར་ལོ་རྫས་ཚོན་རབ་གནས་ཚུལ་ལྡན་བྱས་པ་དང་།མཆོག་གྲུབ་གཟུངས་ཀྱི་གླེགས་བམ། གཟུངས་རིང་ཐུང་ཅི་མང་།ཕ་རོལ་གྱི་རྒོལ་བ་ལས་རྒྱལ་བར་བསྔགས་པའི་རྒྱལ་མཚན་རྩེ་མོའི་དཔུང་རྒྱན་གྱི་གཟུངས་མདོ་དར་རས་ལ་བྲིས་པ་སོགས་གྲངས་མང་གཞུགའཇོག་བདེ་བའི་སླད་དུ་སྲོག་ཤིང་ངམ་ཚུགས་ཤིང་ལ་བརྟེན་ཆོག གཞན་ཡང་རྟེན་སྤྱི་ལ་བསྔགས་པ་གཟུངས་ཆེན་སྡེ་ལྔ། གཙུག་ཏོར་སྡེ་ལྔ་རྣམས་བཞུགས་ནའང་ལེགས་ཤིང་། ཇོ་བོའི་ལུགས་ཀྱི་གྲོང་ཁྱེར་སྒྲོལ་འཁོར། ཐུགས་ཆེན་རྒྱལ་པོ་ལུགས་སོགས་ཀྱི་མཐོང་གྲོལ་བུ་སྟོན་ལུགས་ཀྱི་ཐོག་དང་ས་་་་་་་་གཡོས་སྲུང་བའི་འཁོར་ལོ་ཆེན་མོ། གཉན་རིམ་སྲུང་བ་གུ་གེ་ཆིག་དྲིལ་དང་རྡོ་རྗེ་ཁྲབ་རིང་། གསར་རྙིང་གདམས་ངག་འགའ་རེ་ལས་འབྱུང་བའི་ཐ་འཁོར་སོགས་འཇོག་ན་ལེགས། རྙིང་ལུགས་གཙོར་བྱེད་ན་བླ་མ་དགོངས་849

འདུས་སོགས་ལས་འབྱུང་བའི་མཐོང་གྲོལ་ཙཀྲ་དང་གུར་དྲག་ཡེ་ཤེས་རབ་འབར་གྱི་རྩ་རྒྱུད་བྲི་སྒྲུབ་ཚད་ལྡན་བྱས་པ་རང་གཞུང་ཆོ་གས་འཇོག་པ་་་་་་་གལ་ཆེ་བར་སྣང་བས་མཚོན་གཏེར་ཁ་གསར་རྙིང་ལས་བྱུང་བའི་དགོངས་པ་ཅན་ཡང་མང་དུ་སྣང་ནའང་ལག་ལེན་འདོད་པ་བྱུང་ན་སོ་སོའི་གཞུང་་་་ལས་ཤེས་པར་བྱ་དགོས། སྤྱི་ཙམ་ནི་གོང་སྨོས་རྩ་བ་ཉིད་དོ་གལ་ཆེ་ཞིང་དེའང་འཇོག་ཟིན་ནས་སོ་སོའི་གཞུང་ལས་བཤད་པ་ལྟར་བསྐྱེད་བསྟེམ་་་་་་་མཆོད་བསྟོད་བཟླས་པས་བསྒྲུབ་ཅིང་བརྟན་བཞུགས་སྨོན་ལམ་ཤིས་བརྗོད་རྒྱས་པར་བྱ་དགོས་སོ། །གོང་སྨོས་པའི་འཁོར་ལོ་ནི། ཟངས་ཀྱི་བྱང་བུ་དབུ་ཅན་གྱི། ཐ་ཡིག་ཆེན་པོ་བྲིས་པའི་ཁོང་དུ། སརྦ་ཨ་ཛྲ་ཏྲི་བ་སུ་སིདྷི་ས་མ་ཡ་སྡུས་སྡུས་སྤྱོ་སྤྱོ་ཛཿ ཛཿ ཞེས་ཕྲེང་དུ་བྲི། དེ་རྒྱབ་འཁོར་ལོ་རྩིབས་བཞི་ལ་མདུན་ནས་རིམ་བཞིན་ཨེ་ཝཾ་མཱ་ཡཱ་ཞེས་འབྲུ་བཞི་ལ་གོང་གི་སརྦ་ཨ་ཛྲ་ཏྲྀ་་་་་སོགས་ཀྱིས་རེ་རེ་བཞིན་བསྐོར། རྩིབས་མཆན་བཞི་ལ་འཁོར་ལོ་རིན་པོ་ཆེ་པདྨ་རལ་གྲི་རྣམས་བྲི། དེ་རྒྱབ་མུ་ཁྱུད་ལ་རྟེན་འབྲེལ་སྙིང་པོ་དང་། དེ་རྒྱབ་བཀྲ་ཤིས་རྫས་བརྒྱད་རྟགས་བརྒྱད་སྤེལ་མར་བྲིས་པས་བསྐོར། སྦྱོང་ཁྲུས་རབ་གནས་བྱས་ལ་གཙུག་ཏོར་དྲི་མེད། རྣམ་རྒྱལ་མ། གདུགས་དཀར་རྣམས་ཀྱི་གཟུངས་རིང་ཐུང་རྣམས་དང་འབྲུ་སྨན་རིན་པོ་ཆེ་བཅས་རྒྱལ་མཚན་ལ་སོགས་པའི་ཏོག་གི་ནང་དུ་གཞུག རྩ་གསུམ་སྤྱི་དང་བྱེ་བྲག་གང་ཤེས་བསྐྱེད་བསྟིམ་བརྟན་བཞུགས་བྱས་ན་ཡུལ་ཕྱོགས་དེར་གནོད་པ་ཐམས་ཅད་ཞི་བ་དང་། ལྷ་ཀླུ་མིའི་དགེ་ལེགས་ཀྱི་འདུ་བ་རྒྱ་ཆེ་ལ་རྒྱུན་མི་འཆད་པར་འབྱུང་850

བ་ཛྭ་

༄༅།།རིག་པ་བཟོ་ཡི་གནས་ཀྱི་ལས་ཚོགས་ཕྲན་ཚེགས་འདོད་རྒྱར་སྒྱུར་བ་པྲ་ཕབ་འོད་ཀྱི་སྣང་བརྙན་ཞེས་བྱ་བ་བཞུགས་སོ།།དེའུ་དམར་བསྟན་འཛིན་ཕུན་ཚོགས་ཀྱིས་མཛད།

ཨོཾ་སྭ་སྟེ་སི་དྷེ། དཔལ་ལྡན་མཁའ་ཁྱབ་མཁའ་ཡི་རྡོ་རྗེའི་སྐུ་སྟེ་སྲིད་དང་སྲིད་མིན་རྣམ་པ་ཐམས་ཅད་དེའི་རང་བཞིན། སྐྱེ་དང་འགག་དང་གནས་དང་དེ་བཞིན་འབྱུང་བའི་ཁམས་ཀུན་ཡོངས་ཡེ་དག་པའི་སྣང་་་་་་་་་་བརྙན་པྲ་ཕབ་གཟུགས། །བྱང་ཆུབ་སྙིང་པོའི་ལྡིང་ཁང་ཀུན་ལ་ཁྱབ་པའི་སྒོ་ཕྱེ་སྣང་བའི་ཁམས་ཀྱིས་ལེགས་བྲིས་གར་ལ་འཇུག །དེ་ལྟར་འགྲོ་རྣམས་སྙིང་ལ་སྙིང་རྗེས་འཁྱུད་པའི་གཟུགས་ཅན་ཤཱཀྱའི་ཏོག་དེར་ཕྱག་འཚལ་ཤིས་་་་་་་པས་སྐྱོངས། །འཁྲུལ་པ་ཐམས་ཅད་ཟད་པའི་ཡེ་ཤེས་ཀྱི། །མེ་ལོང་དོ་རར་རིག་པའི་གནས་ཐམས་ཅད། །གསལ་བའི་སྣང་བས་རྨོངས་བློའི་མུན་བཅོམ་མཁན། །འཇམ་མགོན་ཀུན་དགའ་བསྟན་འཛིན་ཞབས་ཕྱག་འཚལ། ཐོག་མེད་དུས་ནས་སྣ་ཚོགས་ལས་རིས་ཀྱིས། །བྲིས་པ་དེ་ཡང་སྒྱུ་མ་ཆེན་པོའི་རྡུལ། །འཛག་པའི་ལས་བཞིན་རྟེན་ཅིང་འབྲེལ་འབྱུང་གིས། །རྫས་རེའི་ནུས་པ་འཕྲོད་ཀྱི་ལས་སྣ་ཚོགས། །གང་ཤར་འདོད་རྒྱར་བསྒྱུར་བའི་སྒོ་དུ་མ། །ཕྲ་རགས་རྡུལ་གྲངས་བརྒལ་ལས་ཉེར་མཁོ་འགའ།།པྲ་ཕབ་འོད་ཀྱི་སྣང་བརྙན་དག་པའི་མགྲོན། །ལས་བརྩོན་དབང་རྣོན་དོན་དུ་འགུག་འདི་ཀོ །ཚོགས་སྤེལ་ཤེས་བྱ་མཐའ་མེད་དུ། །ཡངས་པར་བྱས་ལ་གང་སྲིད་པའི། །དངོས་པོ་མཆིས་ཚད་སྒྱུ་མའི་འཕྲུལ། །མཐོང་བ་མིག་ལ་མངར་བ་ཡི། །བདུད་རྩི་ལག་པའི་གཏེར་བུམ་ཁར། །འབབ་སྟེགས་བྱེད་པའི་ཟློས་གར་མཁན། །བི་ཤྭ་ཀརྨ་དེ་ངལ་འཚོ། །ཐོབ་པའི་ཆེད་དུ་འདི་ངས་བསྐྲུན། །ཞེས་མཆོད་པར་བརྗོད་ཅིང་འཆད་པར་དམ་བཅའ་བའི་སྙན་འཇེབས་ཚིག་གིས་མདུན་བསུས་ནས།855

གང་འགོད་པར་བྱ་བ་ནི། བཟོ་རིག་པ་ལ་ཉེ་བར་མཁོ་བའི་ལས་ཚོགས་ཕྲན་བུ་འགའ་ཞིག་བྲི་བ་འདི་ལ། རིན་པོ་ཆེ་དང་། ཚོན་དང་། ཚོས་དང་། སྤོས་དང་། མགར་དང་། འཚེམ་བུ་དང་། ཐོར་བུ་སྣ་ཚོགས་དང་བདུན་ཏེ། དང་པོ་རིན་པོ་ཆེའི་ལས་ཚོགས་ལ་རྣམ་པ་མང་བ་ལས། དང་པོ་གསེར་བཙོ་སྤྲད་པའི་ལས་ཚོགས་ནི། གསེར་བཙོ་བ་འདི་ལ་འབྲུ་བཙོ་དང་།ལྗང་བཙོ་གཉིས་ལས།སྤྱི་ལ་གཅེས་པའི་བཙོ་སྒམ་མམ་བཙོ་རྫ་ནི།རྫའི་ས་ལེགས་པ་གཞུ་ནན་ཆགས་ངེས་ཀྱི་ས་ལ་བརྡུང་ཆག་ནན་དུ་བྱས་པའི་སྒམ་ཆེ་ཆུང་གསེར་ཚོད་་་་དང་བསྟུན་པ། སྲབ་མཐུག་ཆག་གས་མེད་པ། ཁ་ཆོད་དང་བཅས་ལེགས་པ་སོ་ཐེབས་ངེས་བསྲེག་པ་དགོས།དང་པོ་འབྲུ་བཙོ་བྱ་བ་ནི།བཙོ་སྒམ་ནང་དུ་རྫ་མ་གསར་པ་ཁ་དོག་དམར་པོ་ལོངས་མ་སྤྱད་པ་ཞིབ་ཏུ་བཏགས་ལ། དེ་ལ་ལྔ་ཆའི་ཚྭ་དཀར་བསླད་མེད་བསྲེ། ཚུར་ནག་བསླད་མེད་པ་ཚྭ་འདེབས་ཙམ་ཡང་བསྲེ་ལ་འདྲེས་པར་བཏགས། བཙོ་ཐལ་དེ་ཉིད་བཙོ་སྒམ་ནང་དུ་ཁོད་སྙོམས་པར་གྲི་ལྟག་མཐུག་ཤོས་ཙམ་བཀོད་པའི་སྟེང་དུ། གསེར་འབྲུ་ཐིག་པོའམ་བྱེ་གསེར་དངུལ་ཆུས་བསླད་དང་ཕྲལ་ནས་བསྒྲིལ་བ་གཅིག་་་་་་་གིས་གཅིག་ལ་མ་རེག་པ་དང་། སྒམ་ལ་ཡང་མ་རེག་པར་བཀོད། བཙོ་ཐལ་སྔ་མ་ཙམ་གྱིས་བཀབ་ལ། ཡང་གསེར་བཀྲམ་པ་དང་བཙོ་ཐལ་བཅས་ཏེ་རིམ་པ་གསུམ་ལས་མང་མི་རུང་ངོ་། །དེ་ལྟར་གསེར་ཕན་ཚུན་དང་སྒམ་ལ་མ་རེག་པ་བཙོ་ཐལ་གྱིས་བར་འཚང་ལེགས་པར་བྱས་ལ་ཁ་བཀབ་བར་་་་་་་་མཚམས་འདག་པར་ཚྭ་དང་སོལ་ཕྱེ་བསྲེས་པས་ཞལ་ཞལ་བྱས་པ་སྐམ་ནས་856

གས་གསེང་མེད་པར་བྱ།སྒམ་དེ་ཡང་རྫ་མ་ཆེན་པོ་ཞབས་རྡོལ་དང་།ཕྱོགས་མཚམས་སུ་རླུང་གསེང་ཕུག་པ་སྙེད་པུའི་ཁར་རླུང་ཕྲན་བུ་འོངས་སར་་་་་་་་་བཙུགས་པའི་ནང་དུ་རྫ་སའི་རྐང་གསུམ་བཙུགས་པའི་ཁར་བཞག རྫ་མ་ཤིང་དང་སོལ་བ་གང་རིགས་ཀྱིས་བཀང་ལ། མེ་རང་འབར་དུ་ཉིན་ཞག་གཅིག་བསྲེག ཡང་ན་རླུང་ཆེར་མི་ལྡང་བར་བོང་མེས་བསྲེག་ཀྱང་རུང་།གྲང་ནས་ཁ་ཕྱེས་ལ་བཙོ་ཐལ་སོགས་ཆུ་ལ་བཀྲུ། དེ་ནས་བཞུ་བླུགས་སོགས་ཀྱིས་གང་དགོས་སྤྱད།གཉིས་པ་ལྗང་བཙོ་བྱ་བ་ནི།སྔ་མ་འབྲུ་བཙོ་བྱས་པ་ལ་ནན་བཙོ་བྱེད་པའམ་མ་བཙོས་པ་གཞན་ཡང་རྡུང་སྟེ་བཞུས་ལ་ལུགས་བྱས་ནས་ལྗང་་་་་་་་་བརྡུངས་བྱས་པའི་སྲབ་མཐུག་གི་ཚད་ནི། གསེར་ཞོ་རེ་ལ་ཞེང་སོར་དོ་དང་དཀྱུས་མཐེབ་མཛུབ་གང་རེ་མ་བྱུང་བར་བརྡུང་བའི་བྱང་བུ་ལ་ཚྭ་དང་སྟར་བུའི་ཁུ་བ་སླ་མོས་བྱུག་ལ་སྐམ་ནས་བཙོ་ཐལ་སོགས་སྔ་མ་ལྟར་བཙོ། སྒམ་ཆག་གས་རླུང་གསེང་ཤོར་ན་གསེར་ཇིག་པོ་འགྲིལ་ཉེན་ཡོད།བཙོ་ལེགས་པ་ན་དམར་སེར་ལི་ཁྲིའི་མདོག་ལྟར་འབྱུང་། ལྗང་བཙོ་ཕྱི་མ་མ་སོང་བའི་འབྲུ་བཙོ་རྐྱང་པ་ལ་ལེགས་པོ་རང་མི་ཡོང་། འབྲུ་ལྗང་གཉིས་བྱ་བ་ལེགས། ལྗང་བཙོ་དེ་ཡང་ཚ་གསེར་གྲང་གསེར་བྱེད་ན་ལན་རེས་ཆོག གསེར་ཤོག་བྱེད་ན་བཙོ་ཐལ་བརྗེ་ལེན་བྱ་ཞིང་སྔ་མ་ལྟར་ལན་གཉིས་སམ་གསུམ་ཙམ་བཙོ་ནན་འཕྲོད་ངེས་དགོས། གསེར་ཐིག་པོ་དང་བཙོ་འཕྲོད་ངེས་བར་ལ་བཙོ་ཁྱད་འབྱུང་ལུགས་ནི། གསེར་སྤུས་རབ་ལ་དགུ་ཟུར།འབྲིང་ལ་བརྒྱད་ཟུར། ཐ་མ་857

ལ་བདུན་ཟུར་ཆད་པ་ཡོང་། འོན་ཀྱང་ཚ་གསེར་གྲང་གསེར་གང་ལ་ཡང་མ་བཙོས་པ་ལས་བཙོ་མ་ཆད་ཆ་དེ་ཙམ་གྱིས་ཁྱབ་ཆེ་ལ་སྣ་རིང་བར་འགྱུར་་་་་་ཞེས་ཟེར་རོ།།གྲང་གསེར་ལེགས་པར་རླན་ཅུང་ཟད་ཕབ་ལ་ལེགས་པར་བརྡུང་།དེ་ནས་ཆུ་ཚན་གྱིས་ཚྭ་དེ་བྲོ་བ་མེད་པར་བཀྲུ་ལ་ཚྭ་ཁུ་དོར། དེ་ནས་སྤྱིན་དྭངས་མ་སྣག་སྤྱིན་དམ་ཚོད་ཙམ་དང་། ཆང་དེའི་འབུན་འགྱུར་བསྲེས་པ་གསེར་གྱི་བདུན་འགྱུར་ཙམ་བླུགས་ལ། གཏུན་བཟང་པོར་དལ་བུས་བརྡུངས། དུལ་མ་རིམ་པར་ཐུར་མགོས་བླངས་ལ་དཀར་ཡོལ་དུ་བསགས།ཆང་སྤྱིན་སྔ་མ་ལྟ་བུ་བསྣན་ལ་བརྡུང་བཙོ་རིམ་པས་བྱ། ནམ་ཡང་ཅ་ཀ་འཐག་པོས་རྡུལ་མ་ཤོར་བ་དང་། གཏིང་གསེར་འཇོག་པའི་གཏུན་ཁུང་དང་གཏུན་མདེལ་འཐབ་པའི་རྡོ་ཕྱེ་མ་ཤོར་བ་དང་། བརྡུང་བ་ལས་བསྐོར་དྲུད་མི་བྱ་བ་དང་། གསེར་ཆུར་མི་བྱིངས་པར་ཁར་ལྡིང་བར་བྱུང་ན། པིར་རམ་ཕག་ཟེ་ལ་ཆུ་བརྒྱབ་པ་བེམ་རྡོལ་གྱིས་སྤྲུག་པའི་ཟེགས་མ་ཕོག་པས་གཏིང་དུ་བྱིངས་འགྲོ་བའི་ཐབས་སོགས་ཆུད་མ་ཟོས་ཤིང་། དྲི་ཁུ་སོགས་ནག་ནོག་མ་ཤོར་བ་གལ་ཆེ། དེ་ལྟར་དུལ་ནས་ཆུས་བཀྲུ་བཤལ་གྱིས་ཡུན་དུ་བགྲུངས་པའི་ཆང་སྤྱིན་རོ་མེད་དུ་དོར་བ་དང་། སླར་སུག་པའི་གྲུངས་ཆུ་དྭངས་མར་ཤིང་གི་གཏུན་བུས་ཡང་ཡང་མཉེ་ཞིང་བཀྲུ་བ་སྔ་མ་ལྟར་བྱ། དེ་ལྟར་སྣུམ་ལེན་ཚྭ། གཡའ་གཅོད་ཆང་། དག་བྱེད་བུག་པ་དེ་རྣམས་ངེས་པར་གལ་ཆེ།སླར་ཡང་ཁ་དོག་སྣུམ་ཉམས་ཆེ་ན། སྟར་བུ་སེ་འབྲུ་སེར་ཚུར་བཟང་པོ་858

གསུམ་གྱི་ཁུ་བ་དྭངས་མ་སྙིགས་མེད་པའི་ནང་དུ་མེ་སྟོབ་ཁར་དལ་བུས་་་་་་་བཙོས་ལ།སླར་ཆུས་རོ་མེད་པ་སྔ་མ་ལྟར་བཀྲུ།དེ་ནས་དམར་སེར་འདོད་ན་བཙོད་ཀྱི་ཁུ་བ་དྭངས་མར་བཙོ། སེར་ཁ་སྣུམ་པར་འདོད་ན་མྱང་རྩི་སྤྲས་དང་ཁ་ཆེའི་ཁུ་བ་དྭངས་མར་བཙོ། དམར་བར་འདོད་ན་བོང་ང་དམར་པོའི་རྩ་བ་ལེགས་པ་སྟོད་ནས་འོང་བའི་ཁུ་བར་བཙོ། གང་ཡང་བཙོས་རྗེས་སྐྱ་མཉེད་མི་བྱ་བར་ཆུ་གྲང་བརྒྱབ་ལ་བགྲུངས་ནས་འདོར་བ་ལན་གཅིག་་་་་བྱའོ།།
 ་གསེར་དམ་སྤྲད་བྱེད་ལུགས་ནི། ཟར་མའི་གྲང་ཁུ་ནར་མས་ལྡེ་གུ་བྱེད་པའམ། ཡང་གསེར་སྲང་རེར་སྤྱིན་ལེགས་པ་སྐམ་པོ་ཞོ་རེ་བཏང་བའི་དམ་སྦྱར་བའི་ལྡེ་གུ་ལི་སྡེར་དུ་ཁྲག་ཆགས་པ་ལྟར་བསིལ་སྐམ་བྱ། མཛུབ་མོས་དྲེག་པས་མི་འགོ་ཞིང་ཁྲག་ཤ་བཙོས་མ་ཙམ་ཆགས་དུས། གྲིས་ཆེ་ཆུང་གང་འཚམས་དྲས་ལ་སྐམ།ཅོག་ཚ་ཚ་འདྲ་བར་བྱེད་ལ།ལི་སྡེར་དུ་ཤིང་བུའི་ཐུར་མས་རིམ་གྱིས་བླུགས་ཤིང་སྐམ་ལ་བརྩེགས། འདི་ལ་གར་སླ་ཞོ་ཙམ་དགོས་དམ་སྤྱིན་མ་ཆེ་བ་གནད་ཡིན།ཚོང་གསེར་འགའ་ཞིག་ལ་གསེར་སྐར་དགུ་ལ་སྤྱིན་སྐར་གང་བསྲེས་ལ་ཞོ་གང་ལོངས་པ་བྱ་སྲོལ་འདུག་པ་ནི་སྤྱིན་ཆེ་བའི་སྐྱོན་དུ་འདུག་གོ། ་ཡང་ཚ་གསེར་བྱ་རྒྱུ་འདུལ་ལུགས་ནི། གསེར་ཚ་བརྡུངས་གྲུབ་པ་དེ་རྡོ་མཁྲེགས་ཀྱི་གཞོང་བར་བླུགས་ལ། དེ་ལ་དངུལ་ཆུ་སྤུགས་ནས་མཉེ་བས་གར་སླ་ལྡེ་གུ་འབྲིང་པོ་ཙམ་ཡོང་བ་ཚད་ཡིན། དེ་ལ་རྡོ་དཀར་གོང་ངམ་མེ་859

རྡོ་མཁྲེགས་པོ་བརྡུངས་པའི་ཕྱེ་མ་རྩམ་རྩིང་ཙམ་བྱས་པ་གསེར་གྱིས་ཉིས་་་་་འགྱུར་ཙམ་དང་བསྲེས་ལ། རྡོ་རིལ་མཁྲེགས་པོས་ཤེད་དང་བཅས་པས་འདུལ་ཞིང་ཆུ་འདུལ་བྱེད། རྡོ་རིལ་བྱེད་ནུབ་ཙམ་བླུགས་ལ་འདུལ། རྡོ་ཕྱེ་ཆུ་དང་དབྱེར་མེད་འདྲེས་པའི་རྡོ་ཁུ་དེ་འདོར་བཞིན་རྡོ་ཕྱེ་བསྣན་པས་རྡོ་ཕྱེས་་་་གསེར་ཟངས་ཐལ་དུ་འདུལ། རྡོ་ཁུ་བ་ཆུས་བཀྲུས། དངུལ་ཆུ་གསེར་མི་འཐོར་བར་འཛིན་པའི་ཐབས་ཡིན་ནོ། །དེ་ལྟར་འདུལ་བས་དུལ་བའི་ཚད་ནི་མཛུབ་མོས་རྡོ་གཞོང་གི་འཇམ་སར་སྦྱངས་ལ་བྱུག་པ་ལྟ་བུ་བྱས་ཚེ། རྩུབ་མེད་པར་མར་བྱུག་པ་ལྟར་འཇམ་གདལ་གདལ་འགྲོ་བ་ཡིན། ཞིབ་པ་གལ་ཆེ་བ་ཡིན།དངུལ་ཆུ་འཐོར་ན་གསེར་ཡང་འཐོར་བས་རྟོག་པ་ཞིབ་པ་གལ་ཆེ། དུལ་ནས་གསེར་དང་དངུལ་ཆུ་དབྱེར་མེད་དཀར་ཡོལ་ནང་དུ་ཚགས་བྱའོ། །གསེར་ཤོག་བརྡུང་ཐབས་ནི། གསེརབཟང་བཙོ་ནན་ལེགས་པར་ཐེབས་པ་དེ་ལྗང་རྡུངས་སྲབ་ཤོག་ཙམ་ལ་བུག་རལ་སྲབ་མཐུག་མེད་པར་་་་་འཆོས། དེ་ནས་བརྡུང་བ་ལ་དགོས་པའི་ཡོ་བྱད་ནི། བར་འཚང་རྒྱུར་དཔྱིད་དུས་སོགས་ར་ལུག་མུག་ཤིར་སོང་བའམ། མདོར་ན་ཚིལ་མེད་པའི་ར་ལུག་གི་གྲོད་པ་མང་དུ་བསགས་ལ། ཟངས་སོགས་ཀྱི་སྣོད་དུ་ཆུ་དྲོན་མཛུབ་མོས་ཚུགས་བཟོད་ཙམ་ལ་བུལ་ཏོག་ཚྭ་འདེབས་ཙམ་བཏབ་པའི་ནང་དུ་གྲོད་པ་རྣམས་ནུབ་པར་བསྲུབ་ལ་ཟངས་སྣོད་དེ་གདན་འབོལ་སྟེང་དུ་ཁ་བཀབ་ལ་བཞག་སྟེ། གོས་དྲོ་བས་ཆང་དྲོད་ཙམ་ཡོད་པ་ཡུལ་དུས་དང་བསྟུན་པའི་ཞག་གསུམ་ཚུན་བསྙལ། སྐབས་སུ་བལྟས་པས་རུལ་དྲི་བསྣམས་པ་དང་།860

གྲོད་པའི་ཕྱི་ནང་གི་ཤ་དུལ་ནས་སེན་མོས་འདེད་ཆོག་པ་དང་། བར་ཤ་སྔོ་སིང་སིང་བ་བྱུང་ནས་བླངས་ལ་ཕྱི་ནང་གི་ཤ་བཞར་ལ་དོར། བར་ཤ་པགས་པ་སྔོ་སྲབ་དེས་ཏིང་ཐེབ་སོགས་ཀྱི་ཁ་ཌ་མ་རུ་ལྟར་གཡོགས་ལ་སྐམ་ནས་་་་་་ནུ།ཐའ་བསྐོར་ནས་དྲས་པའི་ཌ་རུའི་གཡོགས་རྙིང་བླངས་པ་ལྟ་བུ་ཐང་ལྷོད་མེད་པ་དེ་ཚད་མཉམ་དུ་དྲས་པ་མང་ན་སྟོང་ཕྲག་གཅིགའབྲིང་བདུན་བརྒྱ།ཐ་མ་ལྔ་བརྒྱ་ལས་མི་ཉུང་བ་བསགས། ཐུང་སྣོད་ནི།ཤ་བའམ།ཁ་ཤ འབྲི་གཡག་སོགས་ཀྱི་ཀོ་བ་མཉེད་ལེགས་པ་ཧེལ་གེ་ལྟ་བུ་སྲབ་མཐུག་སྙོམ་པ། ་སྣུམ་དྲེག་ཐམས་ཅད་བུལ་ཆུས་བསལ་བས་བླངས་པ། དེ་ལྟ་བུ་མཐོ་གང་གྲུ་བཞིའི་ཚད་ཙམ་གཉིས་ཁ་སྦྱར་བའི་ལོགས་གསུམ་ཉེལ་རྒྱུན་གྱིས་འཚེམས།ལོགས་གཅིག་ལ་འཚེམས་རྒྱུན་ལེན་འབྱེད་ཆོག་པའི་སྐུང་ཤུལ་བྱ།སྟེང་ནས་རྡུང་བྱེད་ལྕགས་ཀྱི་ཐོ་བ་ངོ་རྒྱ་གྲོད་པའི་ཚད་ལས་ཆེ་ཙམ་ངོ་འཇམ་ལ་་་་་་་་་དཀྱིལ་ཅུང་ཟད་མཐོ་བ་མེ་ལོང་ལྟ་བུ་དང་། བརྡུང་གདན་ཆུ་རྡོ་འཇམ་མཁྲེགས་ཁོད་སྙོམས་བརྟན་པ། འཛིན་བྱེད་ལྕགས་བཟང་ལ་སྦྱར་བའི་སྐམ་ཆུང་ཁ་འཇམ་པོར་བརྡར་བ་མེ་ལོང་ལས་འཇམ་པ། ངར་བླུད་པ། སྲབ་མཐུག་ཁྱབ་བྱང་ཙམ་ལ། ཁ་ཞེང་སོར་གང་བ། རིང་ཐུང་མཐོ་གང་བ་རྣམས་ཚགས་བྱ། དེ་ནས་བརྡུང་ཐབས་ནེ། གྲོད་པ་ཕན་ཚུན་མ་འཁྲུག་མཉམ་པར་སྒྲིགས། རྡུང་སྣོད་ཀོ་བའི་ནང་དུ་ཟུར་གཉིས་ཀོ་བ་འཕྲད་པར་ལུག་ལྤགས་སྐྱི་དཀར་གྱི་རྔ་གཡོག་དྲས་པའི་ཚད་རེ་གླེགས་ཤིང་ལྟར་བཞགལོགས་གཅིག་ནས་བཅུག་ལ་བཙེམས་ནས་རྡོ་སྟེང་དུ་བཞག་ལ་མ་འཆོལ་་་་་་861

བར་ཐོ་བ་རང་ཤེད་ཐོན་ངེས་པས། མ་འཛོལ་བར་དལ་བུས་སྟེང་འོག་བརྗེ་བསྒྱུར་གྱིས་གྲངས་མཉམ་པར་བྱས་ལ། སྟོང་ཕྲག་གཅིག་བརྡེག་པའི་མཐར་ཁ་ཕྱེ། གྲོད་པ་ཕྱི་ནང་སྟེང་འོག་བརྗེ་ལ་ཅུང་ཟད་གྲང་བཅུག་པ་ནས་སྔོན་ལྟར་གྲངས་བཅས་བརྡུངས་པ་དེ་ལྟ་བུ་ཉི་མ་གཅིག་གི་རིང་ལ་བརྡུངས་པ་ནི་གྲོད་པ་འདུལ་བའོ། །འདི་ལྟ་བུའི་གྲོད་པ་དང་རྗེས་ཀྱི་གསེར་ཤོག་དང་སྐམ་པའི་ཁ་སོགས་ལ། སྐམ་པས་འཛིན་པ་ལས་ལག་པས་རེག་ན་སྣུམ་དྲེག་རྡུལ་སོགས་ཕོག་པས་འཛེམ་པ་གལ་ཆེ། དེ་ནས་གསེར་ལྗང་དེ་སོར་རེའི་ཚད་ཙམ་གྲུ་བཞིར་བཅད་ལ། གྲོད་པ་གཉིས་རེའི་རྩུབ་པ་ཁ་སྦྱར་བའི་འཇམ་བར་དུ་གསེར་རེ་འཇོག གསེར་དཀྱིལ་དུ་བཞག་ནས་སྟེང་འོག་འཕྲོད་ངེས་སུ་སྒྲིགས། དེ་ཡང་གསེར་དུམ་བརྒྱ་ལས་མི་མང་བ་ནས་སྔ་མ་ལྟར་བཅུག་ནས་བཙེམ་ལ་བརྡུངས་ཏེ། དེ་ཡང་དབྱར་དཔྱིད་དྲོ་དུས་བདུན་བརྒྱ། སྟོན་སོགས་སྙོམ་ན་དགུ་བརྒྱ། དགུན་གྲང་ཚེ་སྟོང་ཕྲག་ལོངས་ཙམ་རེ་ཐོ་ཤེད་སྙོམ་པར་བརྒྱབ་མཚམས་ནས་ཁ་ཕྱེས་ལ། གསེར་རེ་རེ་ནས་སྐམ་པས་བླངས་ལ། མདུན་དུ་ལྕང་མ་དང་ཤུག་པའི་མེའམ་སོལ་མེ་ཤེད་སྙོམ་པ་དམར་ལྷག་གེ་པའི་ཁར་སྐམ་པས་རེ་རེ་ནས་བཟུང་ལ། མེར་མ་རེག་པར་ངབ་ཀྱིས་མེ་ལོང་ལ་ཧ་བཏབ་པ་ལྟར་མདོག་འགྱུར་ཙམ་བསྲེགས་པས་ངར་ཕབ། ཡང་སྔར་ལྟར་བརྡུང་བ་དང་ངར་ཕབ་བཅས་ལན་ལྔ་ཙམ་སོང་བ་ནས། གསེར་རྒྱ་ཆེར་སོང་བས་གྲོད་པ་སུམ་ཆ་གང་བ་ཙམ་བྱུང་བ་ནས།ཤིང་འཇམ་ལ་མཁྲེགས་པའི་སྟེང་དུ་གསེར་བཞག་པའི་ཐོག་ནས་སྲབ་ཤོག་་་་་་་་་་862

འཇམ་པོས་བཀབ་ལ། གྲི་རྣོ་ལ་ངར་བ་སོ་འཇམ་བརྡར་བྱས་པས་བསྣན་ཐབས་ཀྱི་ཚད་སྔར་ལྟར་གཏུབ། གྲངས་བཅས་སྔ་མ་ལྟར་བརྡུངས། ཕྱིས་ཤིན་ཏུ་སྲབ་ནས་མེ་ལ་ངར་ཕབ་ན། འཇུ་དོག་ཡོད་པས་རྫ་གསར་མེར་བསྲེགས་པའི་སྟེང་དང་འོག་སོགས་ལས་རིམ་པས་བསྲེགས་པའི་མེ་ཤེད་རིམ་ཆུང་བྱ་ཞིང་བརྡུང་གཏུབ་སོགས་རིམ་པས་བྱ། ཕྱིས་ཤས་ཤིན་ཏུ་སྲབ་ནས་ལེན་ཚེ་རླུང་མི་ཐུབ་པས་རླུང་མེད་པ་དང་དལ་བུས་ལེན་འཇོག་བྱེད་པ་ལས།འདེབས་རླུང་གིས་མ་བསྐྱོད་པ་དང་། སྲབ་རིམ་བཞིན་ཐོ་ཤེད་ཆུང་བ་བརྡུང་གྲངས་ཉུང་བ་དང་། གྲོད་པ་བཅས་ཕྱུང་ནས་གྲང་དུ་འཇུག་པ་ལས་མེ་མི་དགོས། དེ་ལྟར་ལན་ལྔ་ཙམ་ནས་གནམ་སྔོ་གཡའ་དག་པའི་མཁའ་ལ་སྐམ་པས་བཟུང་ནས་བཏེགས་པས་སྔོ་ལྗང་སྟོང་སྟོང་མཐོང་ན་འཇོག་པས་ཆོག་པ་ནམ་མཁའ་དང་མ་འདྲེས་བར་དུ་བརྡུང་ཟེར་བ་དེའོ། །དེ་དག་ཀྱང་ཆ་མ་སྙོམས་པར་དེའི་ཁྲོད་དུ་ཅུང་ཟད་མཐུག་རིགས་ཡོང་སྲིད་པས་སླར་་་་་བརྡུང་ཆོག དེ་ལྟར་ལས་གོམས་པས་ལག་ལེན་ལམ་འགྲོ་བྱུང་ན་གསེར་ཤོག་མང་དུ་འབུད་དེ། དེ་ཡང་གསེར་ལྷད་མེད་དབུས་ཞོ་གང་རེ་ལ། དྭགས་པོར་ནི་གསེར་ཤོག་རྩེ་སོར་བཞི་གྲུ་བཞིར་མཉམ་པ་ཉིས་བརྒྱ་རེ་བརྡུངས་མིའི་་་་་སྤྲོད་ཐང་ཡིན་འདུག་རུང་། དབུས་པས་སྐབས་འགར་གསེར་ཤོག་སོར་གསུམ་གྲུ་མཉམ་ཉིས་བརྒྱ་རེ་ཐོན་པ་དང་། རྒྱལ་འདུ་ཁང་གི་ལྡེབས་བྲིས་སྐབས་དབུས་ཞོ་རེར་གསེར་ཤོག་སོར་བཞི་གྲུ་བཞི་ལས་ཅུང་ཆེ་བ་ཙམ་ཉིས་བརྒྱ་དང་ཉི་ཤུ་རེ་ཐོན་ཅིང་། བཙོའི་ཆད་ལ་དྲུག་ཟུར་ཆད་པ་ཡིན་འདུག863

ཡང་གཞུང་ས་ནས་མེ་སྤྲེལ་ལོར་རྒྱལ་དུ་གསེར་ཤོག་བརྡུངས་སྐབས་ཐོན་་་་་་རྩིས་བྱས་པར་གསེར་ཤོག་བཟོ་དབྱིབས་སྣ་ཚོགས་དཀྱུས་ཞེང་ཁོད་སྙོམ་་་་་་་རྩིས་ཀྱི་སོར་བཞི་གྲུ་བཞི་ལ་ཆ་བཞག གསེར་བཙོ་སྦྱངས་མ་བྱས་པ་སེ་བ་རེར་གསེར་ཤོག་ཁ་བྱེད་བཅུ་གཅིག་དང་ཁའི་བརྒྱད་ཆ་རེ། དབུས་ཞོ་རེར་ཁ་ཉིས་བརྒྱ་དང་ཕྱེད་བཅུ་གསུམ་རེར། བཙོའི་ཆད་ཕུད་པའི་བཙོ་མ་སེ་བ་རེར་གསེར་ཤོག་ཁ་བཅུ་བཞི་ཞོ་རེར་ཉིས་བརྒྱ་དང་བཞི་བཅུ་ཐོན་པ་དང་།ལྕགས་གླང་ལོར་རྒྱལ་རྩེར་བརྡུངས་སྐབས་རྩེ་སོར་བཞི་གྲུ་བཞིར་ཆ་བཞགགསེར་བཙོ་སྦྱང་མ་གྲུབ་པ་སེ་བ་རེར་གསེར་ཤོག་ཁ་ཕྱེད་བཅུ་གཅིག་དང་་་་ཁའི་བཞི་ཆ་རེ་དང་བཅོ་ལྔའི་ཆ་གཅིག་ཐོན། དབུས་ཞོ་རེར་ཁ་ཉིས་བརྒྱ་་དང་བཅུ་དྲུག་དང་ཁའི་གསུམ་ཆ་རེ་ཐོན། བཙོ་མ་དབུས་ཞོ་རེར་ཁ་ཉིས་བརྒྱ་དང་དྲུག་ཅུ་རེ་གཅིག་ཐོན་པ་སོགས་མ་ངེས་སྣ་ཚོགས་ཀྱང་། མདོར་ན་གོམས་བཞིན་མང་དུ་ཐོན་པར་སྣང་བ་ལ་བོད་བརྡུང་ཅུང་ཟད་མཐུག་པའི་དབང་གིས་མང་དུ་མ་ཐོན་ཀྱང་ཁ་དོག་ལེགས་ལ། རྒྱ་ནག་པས་གསེར་ཞོ་རེར་ཚོན་གང་གྲུ་བཞི་སྟོང་ཕྲག་རེ་ཐོན་སྐད་འདུག་ཀྱང་བོད་ལས་རབ་ཏུ་་་་ཞན་པར་སྣང་ངོ་།།དངུལ་ཤོག་བརྡུང་ཚུལ་ནི། དངུལ་དེ་བཙོ་སྤྲད་བྱ་ཐབས་མེད་ཀྱང་།ཡང་ཡང་བཞུ་བཏུལ་བྱས་པའི་བསླད་མེད་པ་དག་པར་དགོས། དངུལ་ཡང་ཁ་དོག་ཁམས་ཀྱི་ཟླ་དངུལ་ལེགས། མཉེན་ཆ་རྒྱ་དངུལ་ཆེ། ཊ་གའི་རིགས་ངན་པས་སྤོངས། བརྡུང་ལུགས་ནི། གསེར་ཤོག་ཇི་ལྟ་བ་ལས་གུད་དུ་བརྡུང་864

ལུགས་མེད། འབུད་ནི་དངུལ་བསླད་འདོན་གྲུབ་པ་སྐར་མ་རེར་དངུལ་ཤོག་ཆེ་ཆུང་ཚད་གོང་མཚུངས་ཁ་ཕྱེད་བརྒྱད་རེ།ཞོ་རེར་ཁ་བདུན་ཅུ་དོན་ལྔ་རེ།སྲང་རེར་ཁ་བདུན་བརྒྱ་དང་ལྔ་བཅུ་རེ་འབྱུང་བར་གདའོ།།གཤའ་ཤོག་བརྡུང་བ་ནི། སྟོད་གཤའ་དཀར་པོ་འདི་ལྕགས་སྣོད་ནང་དུ་ལན་གསུམ་ཙམ་བཞུ་བསྐོལ་བྱ། ལྗང་བརྡུང་སྲབ་ཤོག་ཙམ་ནས་དྲས་ལ་སྔར་ལྟར་བརྡུང་། འདི་ལ་ངར་འབེབས་མེ་ལ་བཏོན་མི་བཏུབ་པས་གྲོད་པ་དང་བཅས་བཏོན་ལ་གྲང་སར་བཞག་པས་ངར་ཐོན་འགྲོ། སྲབ་མཐུག་གསེར་དངུལ་ལས་ཅུང་ཟད་མཐུག་དགོས།གྲོད་པ་དེ་ལྟ་བུ་ནི་བརླན་གཤེར་མ་ཕོག་ཅིང་ལྟེབ་ཆགས་མ་སོང་བ་གླེགས་ཤིང་བར་དུ་བསྡམས་ལ་ཚགས་་་་་བྱས་པས། གྲོད་པ་ཆ་རེས་མི་རེའི་ཚེ་ལ་འཁྱོལ་བས་སྟོང་ཕྲག་རེ་ལ་གསེར་སྲང་རེའི་གོང་བརྩི་ཞེས་ཟེར། གསེར་བརྡུང་ཤུལ་དུ་དངུལ་བརྡུང་མི་ཉན།དངུལ་བརྡུང་ཤུལ་དུ་གསེར་མི་ཉན། གཤའ་བརྡུང་ཤུལ་དུ་དངུལ་བརྡུང་མི་ཉན།ཕྱི་སྣོད་ཀོ་བ་ནམ་རྡོལ་བརྗེ་དགོས།།དངུལ་གྲང་འདུལ་བྱེད་པ་ནི།གསེར་འདུལ་བ་ལྟར་ལས་གཞན་མེད་རུང་། དང་པོ་སྤྲང་གཤོག་བྱ་བའམ། སེག་བརྡར་བྱ་བའམ། རྡོ་གཞིང་དུ་སོལ་ཕྱེ་མང་དུ་བླུགས་པའི་ནང་དུ་དངུལ་བཞུས་པ་བླུགས་ལ།མ་གྲང་གོང་རྡོ་རིལ་གྱི་མཉམ་དུ་འདུལ་བསྲུབ་བྱས་པས་བརྡར་མི་དགོས་པ་རྩམ་རྩིང་ལྟ་བུ་བྱུང་བ་སླ་ཐབས་ཀྱང་རུང་། མ་དུལ་བ་ཆེ་ཞིང་རྩིང་འདུག་ན་སླར་ཡང་བཞུ་ལ་སྔ་མ་ལྟར་བྱ། འདུལ་ཚར་རྗེས་སེ་འབྲུ་དང་ཆང་སྦྱར་བའི་ནང་དུ་865

བཙོ་ཞིང་བཀྲུ་བ་མན་ངག་གོ །ཡང་ན་སྟར་བུ་བུལ་ཏོག་ཚ་ལ་གསུམ་གྱིས་དྭངས་བསྲུང་དུ་ཡང་ཡང་བསྡུར་ལ་བཀྲུས་པས་དཀར་པོ་ཡོང་ངོ་།།དངུལ་སྐམ་འདུལ་བྱ་བའི་ལས་ཚོགས་ནི། སྟོད་གཤའ་དཀར་པོ་ལེགས་པར་བཞུས་ནས་མར་ནག་ནང་དུ་བླུགས་པ་ལན་གསུམ་བྱ། དེ་ལྟའི་གཤའ་ཞོ་གང་ལ་ར་ས་ཡ་ན་སྲན་མ་ཕྱེད་གཉིས་ཙམ་བསྲེས་ལ་དལ་བུས་་་་་་བཞུས་ལ་འདྲེས་པར་དཀྲུགས། ཀ་མོ་ཀིའི་ཁུ་བའི་ནང་དུ་བླུགས་པ་ལན་གསུམ་བྱས་པས་དངུལ་ལྟར་འགྱུར་བས་དངུལ་ཚབ་མཆོད་རྫས་བྱ་བ་དང་།ཡང་གཤའ་དཀར་དང་ར་ས་ཡ་ན་མཉམ་འདེགས་བྱས་པ་གོང་ལྟར་བྱས་པ་དེ་བཏུལ་ནས་ཤིང་སོགས་གང་དགོས་ལ་བྱུགས། ཁ་རྩི་ཀུ་སུ་མ།མྱང་རྩི་སྤྲས།ཆུ་བུན་པ། ཡུང་བ། སྤ་སེར། བུང་བུ་ལན་ཚྭའི་མེ་ཏོག ཨུཏྤལ་སེར་པོ་རྣམས་ཀྱི་ཁུ་བ་དང་། ཁང་བའི་དུད་རྒན་ཁྲག་ལྟར་ཞུན་དུ་འབབ་པའི་དམར་པོ་དེ་རྣམས་བསྲེས་པས་བྱུག་ན་གསེར་ལྟར་འགྱུར་རོ།། ་ཟངས་འདུལ་བ་ནི། ཕོ་ཟངས་སྨུག་པོ་མ་ཡིན་པའི།མོ་ཟངས་དམར་སྐྱ་ལེགས་པ་དེ་སེག་བརྡར་གྱིས་བརྡར། ཕྱེ་མ་ཆང་དང་ཚུར་དཀར་ནང་དུ་ཡང་ཡང་བཙོས་ལ་བཀྲུས་ནས་གོང་བཤད་གསེར་ལྟར་འདུལ། དུལ་ནས་ཞོ་སྐྱའི་སྔོ་བགྲུང་ནང་དུ་བཙོས་ལ་བཀྲུས་པས་གཡའ་ཆོད་དེ་ཁ་དོག་བཟང་པོ་འོངས ་ར་གན་འདུལ་ལུགས་ནི། རབ་རྒྱ་རག་སེར་པོ་ཡིན། ཡང་ན་ཟངས་བཞུས་པ་རག་རྡོའི་ཕྱེ་མས་གདུས་པའི་རྡོ་རག་དཀར་སེར་ལེགས་པ་དགོས།866

ཏི་ཚས་བྱས་པའི་མོ་རག་ཁ་དོག་བཟང་བ་འདྲ་ཡང་།འདུལ་ཚེ་ཁ་དོག་སྔོན་པོར་འགྲོ་བ་ངན།ཡང་ན་ཟངས་དང་ཏི་ཚ་དྲུག་སྐོར་བྱ།གང་ཡང་སེག་རྡར་གྱིས་བརྡར་ལ། མཚུར་ནག་ཆུར་སྦྱངས་པའི་དྭངས་མ་སིགས་མེད་པར་བཙོས་ལ་ཆུས་བཀྲུས་ནས་གསེར་ལྟར་འདུལ། དུལ་ནས་སྙ་ལོའི་ཁུ་བ་སེར་ཚུར་བཏབ་པའི་ནང་དུ་བུལ་ཏོག་ཅུང་ཟད་བཏབ་པའི་དྭངས་མར་བཙོས་ལ་ཆུས་བཀྲུས། དག་ནས་དམ་འབྱར་སྐབས་མྱང་རྩི་སྤྲས་ཀྱི་ཁུ་བ་བསྲེས་པས་གསེར་མདངས་ཐོན་པ་འབྱུང་ངེས་སོ།གསེར་འགྱུར་བྱེད་པའི་ལས་ཚོགས་ནི། སློབ་དཔོན་ཆེན་པོ་ཀླུ་སྒྲུབ་ཀྱི་ལུགས་འདི་ལ།ལུགས་ཀོང་བཟང་པོ་ཟངས་རག་མེད་པ་སྲང་གང་བཞུས་པ་ཞུ་བའི་དུས། དེ་རྩི་ཞིང་སེར་བར་བྱེད་པ་རག་རྡོ་བཟང་པོ་སྲང་གང་ཞིབ་པར་བཏགས་ལ་བཏབ་སྟེ་ལེགས་པར་དཀྲུགས་ཤིང་དལ་གཅིག་བཞུ། དེ་ནས་མདོག་ལེགས་པར་བྱེད་པ་ཤུག་པ་ཚེར་མ་ཅན་གྱི་འབྲས་བུ་སྲང་གང་་་་བཏབ་ལ་སྲེས། གནས་འགྱུར་བར་བྱེད་པ་བོང་ང་དམར་པོའི་རྩ་བ་སྲང་ཕྱེད། རྩི་འདེབས་བྱེད་པ་ལྡོང་རོས་སེར་པོ་ཐུན་གསུམ། འདྲེས་པར་བྱེད་པ་རྣ་བའི་རྭ་སེར་ཐོག་བསྲེགས་པ་ཐུན་གསུམ།དེ་རྣམས་ཞིབ་པར་བཏགས་ལ་བཏབ་ནས་དཀྲུགས་ཤིང་བསྐོལ། དམར་ལྟེམ་གྱིས་ཞུ་བ་དང་མདོག་འདོམས་པར་བྱེད་པ་ཁ་ཆེ་གུར་གུམ་སྲང་གང་འདེབས་ཤིང་དཀྲུགས། དེ་རྗེས་མཉེན་པར་བྱེད་པ་ལོ་མར་དང་ཚིལ་ཆེན་མཉམ་པར་སྲང་གང་བཏབ།དེ་རྗེས་གུར་གུམ་གང་འབྱོར་བཏབ་པས་མདོག་སེར་ལྷག་གེ་འབྱུང་། དེ་867

ནས་ངར་གསོད་པར་བྱེད་པ། ཆུ་གྲང་ཕོར་གང་གི་ནང་དུ་དྲི་མ་དག་པར་བྱེད་པ་བུལ་ཏོག་བྱ་བལ་མ་སྤར་བ་གང་བཏབ་ལ། འདྲེས་པར་དཀྲུགས་པའི་ནང་དུ་ལུགས་ཀོང་སྤུབ་ལ་གསོད་པར་བྱའོ། །གྲང་བ་དང་དུམ་བུར་གཏུབ་ལ། བཞུ་བ་དང་གུར་གུམ་བཏབ་ཅིང་། བུལ་ཆུ་གྲང་མོར་བྱོ་བ་སྔ་མ་ལྟར་ལན་དགུའམ་བཅུ་བྱས་པའི་མཐར་ཆང་བཟང་གར་མའི་ནང་དུ་ལྡོང་རོས་ཞིབ་པར་བཏགས་ལ་བཏབ་པའི་ནང་དུ་བླུགས་པས།དེ་ནི་བརྡུངས་མ་དང་ཐིགས་པོ་གང་ལྟར་བྱས་ཀྱང་གུ་ལང་གི་གསེར་དང་ནོར་བ་འབྱུང་།འདུལ་ན་ཡང་གསེར་དངོས་འདུལ་བ་དང་འདྲ་བ་ཡོང་། འདི་ལག་ལེན་བྱེད་མིས་ཤ་ཆང་བཅུད་ཅན་ཁོང་དུ་བསྟེན་དགོས།ཡང་མན་ངག་རིན་པོ་ཆེའི་གཏེར་བུམ་ལས་བྱུང་བའི་གསེར་འགྱུར་ནི། སྟར་བུའི་ཁཎྜ། ཡུང་བ་སེར་པོ། ལྡོང་རོས། སྐྱེར་དཀར་བར་ཤུན་ཁུ་བའི་ཁཎྜ།རྡོ་ཕ་བོང་ལོང་བུ།བྱང་བུལ་དཀར་པོ་ལྷད་མེད་དང་དྲུག་པོ་ཆ་མཉམ་པ་ལ་ཞིབ་པར་བཏགས་ཏེ།ཆང་ཞིམ་གར་མ་དང་སྦྱར་ལ་རིལ་བུ་མང་དུ་བྱ།ཤིང་ལེབ་བམ་ཤིང་སྡེར་དུ་བླུག་ལ། གྲོའི་ཕུབ་མ་ལ་ཆང་ཁ་ཕྲུ་བཏབ་པས་བཀབ་ལ་དྲོ་བར་བསྙལ་ནས་ཞག་གཉིས་བཞག དེ་ནས་ཟངས་བཟང་པོ་ཟོལ་མེད་ལ་ལྗང་རྡུང་སྤྲང་ཤོག་བྱས་ཏེ་ཉི་མ་ལ་བསྲེགས་ཏེ།ཚ་ལྷང་ངེ་བྱུང་དུས་རིལ་བུ་ཆང་གིས་སྦྱངས་ལ་བྱུགས་ནས། བྱང་བུ་དེ་བཙེགས་ལ་སྤུངས་ཏེ་གྲོ་ཕུབ་ནང་དུ་སྔ་མ་ལྟར་ཞག་གཅིག་སྙལ། ནངས་པར་སྔོ་སིང་ངེ་འགྲོ།དེ་ནས་ལུགས་ཀོང་དུ་ཞུས་ནས། སྡོང་རོས་དང་། གུར་གུམ། སྐྱེར་ཁཎྜ།868

ནག་ཚུར་རྣམས་ཀྱི་ཁུ་བའི་ནང་དུ་བླུག་ལ་ངར་ཕབ། དེ་ལྟར་ཁུ་ཕབ་ལན་གསུམ་བྱ།ནམ་ཟླ་སོས་ཀ་དྲོ་དུས་བྱ།དེ་ལ་གུ་ལང་གསེར་འདྲ་བ་འབྱུང་།ཡང་གསེར་འགྱུར་བྱེད་པའི་ལུགས་གཅིག་ནི། གཤའ་དཀར་རག་རྡོ།ཟངས་ཕྱེ། མི་ཚིལ། ཤུག་འབྲུ། སྦ་ཚྭ། ཟེ་ཚྭ། མཛེ་ཚྭ། རྒྱ་ཚྭ། ནག་ཚུར་དེ་རྣམས་ཀོང་བུར་བཞུ་བཏུལ་ལན་གསུམ་བྱས་པས་དེར་གསེར་ཚད་མེད་་་་་་་འབྱུང་།ཡང་གསེར་འགྱུར་བྱ་ལུགས་གཅིག་ནི།གླ་རྩི། བོང་ང་ནག་པོ། འབྲི་ཚིལ་མ། བོང་ང་དམར་པོ། སེར་ཚུར། ཤུ་དག་ནག་པོ། མིའི་གསོན་ཁྲག་དང་དྲུག་ཞིབ་པར་བཏགས་ལ་ཆང་བཟང་པོ་དང་སྦྱར་ལ།གར་སླ་ཞོ་ཙམ་བྱ།དེ་་ནས་ཟངས་སམ་ར་གན་བཟང་པོ་ལྗང་བརྡུངས་ཤིན་ཏུ་སྲབ་པར་བྱས་ལ།གོང་གི་རྫས་འདག་དེ་བྱུགས་ནས་ཉི་མར་སྐམ། དེ་རྩི་བས་བཏུམ་ལ་ཞག་ལྔ་དྲུག་ཙམ་ལེགས་པར་སྙལ།དེ་ནས་ཐབ་ཁུང་བཟང་འཇམ་བྱས་ལ་སྐྱེར་བའི་སོལ་མེའི་དང་དུ་བཅུག་ལ། ཞུད་པ་དང་པོ་ཤེད་ཆེར་འབུད། བར་དུ་རན་པར་འབུད། ཐ་མ་དལ་བར་འབུད། མེ་སྟག་ཚིག་སྒྲ་བྱུང་བ་དང་ཚོས་པར་གསེར་ཚད་མར་འབྱུང་ངོ་། །མེ་སྔོ་ན་མ་ཚོས་པས་དྲག་ཏུ་འབུད།མེ་དཀར་ན་བགེགས་ཡིན་པས་བགེགས་བསྐྲད་བྱ། དེ་ནི་ལྗང་བརྡུངས། ཐིགས་པོ། ཕྱེ་མ་འདུལ་བ་སོགས་གང་བྱས་ཀྱང་བྱ་ཐུབ་པ་འོང་ངོ་། །ཡང་ལྷང་ཚེར་ལས་གསེར་འགྱུར་བྱེད་ཐབས་བོད་རྩིས་ལུགས་ནི། དང་པོ་རྫས་ནི། ཡུང་བ་སེར་པོ་སྲང་གང་དང་ཞོ་གསུམ། ཁ་ཆེ་ཤ་སྐམ་ཞོ་གང་སྐར་གསུམ། ཆུ་བུན་པ་869

སྲང་གང་ཞོ་གསུམ། སེར་པོ་སྒོ་དྲུས་ཞོ་བདུན་སྐར་བརྒྱད། ལྷང་མ་ལྷང་ཚེར་རབ་སེར་པོ། འབྲིང་དཀར་པོ། ཐ་མ་སྔོ་ནག་སྟེ་གང་ཡིན་ལྷད་མེད་པ་སྲང་དྲུག་བཙགས་ཞོ་ལྔ། དེ་རྣམས་ཁྱོན་བསྡོམས་སྲང་བཅུ་དང་སྐར་མ་གང་ཡོང་བ་དེ། རྫ་ཁོག་གསར་པ་ནས་བྲེ་ལྔ་འགྲོ་བ་ཞིག་གི་ནང་དུ་ལྷང་ཚེར་བཙོས་ཤིང་རས་ལ་བཙགས་པའི་ཁུ་བ་ཕོས་ལ་ཆུས་བཀྲུ། དེ་ལྟ་བུ་ལན་གསུམ་བྱེད།དེས་གཡའ་བཏོན་འཕྲལ་དྲོད་མ་ཡལ་བར་གོང་གི་ཡུང་བ་ཞིབ་ཏུ་བཏགས་པ་བཏབ་སྟེ་རླངས་པ་མ་ཤོར་བར་ཡུད་ཙམ་བཙོས། དེ་ནས་རྩི་ཐིགས་པ་བྱེད་ན་ཆང་གར་མ་གཤོར་བྲེ་གང་ཙམ། གྲང་སྦྱོར་བྱེད་ན་དར་བ་སྐྱུར་པོ་གོང་དང་འདྲ་བ་བཏང་བའི་སྐྱོ་མ་བྱས་ལ། རྫས་གཞན་མ་གསུམ་ཡང་བཏབ་ལ་ར་ཐང་ཆུ་ཐུབ་ཅིག་གི་ནང་དུ་བླུགས། རྔ་རྩིད་ཀྱི་ཐི་གུས་དམ་པར་བསྡམས། ཁོག་མ་ནས་བྲེ་བརྒྱད་འགྲོ་བ་ཞིག་གི་ནང་དུ་བཅུགདེ་སྟེང་དར་བ་བླུག་ལ་དར་བས་ནོན་པ་བྱས།ཁ་རས་ཀྱིས་བཀབ་ལ་བྱེ་མའི་དཀྱིལ་དུ་ཞག་གསུམ་མམ་བདུན་བསྙལ། དེ་ནས་བཏོན་ལ་མི་ཤེད་ཆེ་བས་ཁུག་མ་དེ་ལག་མཉེས་བཏང་བའི་ནང་གི་ལྷང་ཚེར་དུལ་ཚོད་ནས་ལ་ཕྱེ་ལ་དར་ཚག་ལ་ཚགས།ནག་པོ་བྱེད་ན་མུ་ཟི་དགོས།དེ་ནས་དམ་སྤྱིན་དང་སྦྱར་ནས་ཤོག་བུ་ཤིང་འདག་སོགས་གང་དགོས་ལ་བྱུག སླར་ཁ་རྩི་སྤར་དགོས་བྱུང་ན་རྫས་སྔ་མའི་ཁུ་བས་རུང་ངོ་།།གྲང་གསེར་བྱུག་པ་ནི། རས་བྲིས་ལ་གསེར་བྱུག་པ་དང་། གསེར་རིས་བྲིས་ན་གསེར་གྱི་དམ་སྤྱིན་ནི་སྣག་སྤྱིན་གྱི་དམ་ཚོད་ཙམ་བྱ། ཟར་མའི་870

ཁུ་བ་ཨེན་ཙམ་བསྲེས་ན་གསེར་ཞུན་འཇམ་པར་ཡོང་།གསེར་སྐུ་ལི་མ་དང་ཟངས་གསེར་ཅན་སོགས་ལ་ཞལ་གསེར་དུ་་་་་་་་་གསེར་ཆབ་གསོལ་བའི་གསེར་བཏང་ན།སྤྱིན་དང་ཟར་ཁུ་ཤེད་མཉམ་པ་བྱ།འོག་གདན་དུ་སྦྲང་ལྷད་མེད་པ་རིལ་མ་ཙམ་གཅིགསྤྱིན་གྲང་ཆགས་དྲག་ཏུ་སྤྱོད་ཚེ་མི་ཆད་པར་ཚོ་ཐུབ་ཙམ་རིལ་མ་ཙམ་གཉིས།ཟར་མའི་ཁུ་བ་གར་སླ་འབྲིང་ཙམ་བཅས། དེའི་བྱེད་ཙམ་སུག་པའི་ཁུ་བ་འོ་མའི་གར་སླ་ཙམ་སྟར་ཚལ་གང་། རྒྱལ་མོ་ཀ་ར་ནས་འབྲུ་ལྔ་ཙམ་རྣམས་སྦྱར་བའི་ཁུ་བ་སྣག་ཚ་གར་ཤོས་ཙམ་ལན་གཅིག་བྱུག་ལ་སྐམ་ནས། དེའི་སྟེང་དུ་གྲང་གསེར་བྱུག་ན་དམ་པར་འཛིན། དེ་ལྟར་མ་ཤེས་ན་གོག་ནས་ཡལ་འགྲོའོ། །ཡང་ན་ལ་ཕུག་གསར་བའི་རྡོག་པོ་གྲིས་ཕྱེད་དུ་གཤགས། འདིས་ཕུར་འཁྲུ་བྱས་ལ།དེའི་སྟེང་དུ་གསེར་ཚབ་གསོལ་ཀྱང་རུང་ངོ་།།མཐིང་ཤོག་དང་ཤོག་ནག་ལ་ཡི་གེ་བྲི་ན། གསེར་དམ་སྤྱིན་སྣག་དམ་གྱི་ཕྱེད་ཙམ་དང་། ཟར་ཁུ་གར་མོ་དགོས། འདི་བཞིན་གཤའ་ཟངས་རག་གསུམ་དུལ་མས་བྲི་བྱུག་བྱེད་ཀྱང་དམ་སྦྱར་གསེར་དང་འདྲ་བ་ལས་ཁྱད་་་་་མེད་དོ།།ཡང་ཚ་གསེར་བྱེད་པའི་ལག་ལེན་ནི། དང་པོ་བྱུག་གཞིའི་ཟངས་དེ་གད་བརྡར་ལེགས་པ་མེ་ལོང་གི་ངོས་ལྟར་བྱ། དང་པོ་ཚུར་ནག་དང་། དེ་རྗེས་སྟར་བུའི་ཁུ་བར་བཙོས་ལ་གཡའ་ལེགས་པར་བཅད། ལག་པ་སོགས་སྣུམ་དྲེག་ཅན་མ་རེག་པར་བྱ།དེ་ནས་ཀོ་རློན་བུག་རྡོལ་མེད་པའི་ལྟེབས་སུ།871

བ་ཡི་ལྕི་བ་རློན་པ་དང་སྟར་བུ་བསྲེས་པའི་ནང་དུ་དངུལ་ཆུ་བསྲེས་པ། ཀོ་རློན་དུམ་གཅིག་གིས་ཟངས་དེར་ཡང་ཡང་བྱུག་པས་དངུལ་ཆུས་མ་ཁྱབ་པ་མེད་པས་དྭངས་རྩེར་མ་སོང་བར་དུ་བྱུགས། དེ་ནས་སྔར་ཚ་གསེར་རྒྱུ་དུལ་མ་དེ་དཀར་ཡོལ་ནང་དུ་བླུགས།གསེར་ཞོ་ལ་བཏེགས་པའི་གསེར་ཞོ་གསུམ་ལ་དངུལ་ཆུ་ཞོ་རེ་སྲེས་ལ། ཕག་ཟེས་སྦྱངས་ནས་ཟངས་དེ་ལ་སྲབ་མཐུག་མེད་པར་ཁྱབ་པར་བྱུག དེ་ཡང་གསེར་བཙོ་སྦྱངས་གྲུབ་པ་ཞོ་རེས་ཟངས་ལེབ་མཐོ་གང་གྲུ་བཞི་གཉིས་རེའི་ངོས་ཁྱབ་པར་བྱས་པས་སྲབ་མཐུག་གར་སླ་འཚམས་པ་ཡོང་བ་ཡིན།མེ་རྟ་ལོར་རི་བོ་དགའ་ལྡན་གྱི་གསེར་ཐོག་སྐབས་ཀྱི་གསེར་གསོལ་་་་་ལུགས་རྩིས་ལ། ཟངས་ལེབ་མཐོ་གང་གྲུ་བཞི་རེའི་སར་གསེར་རྐྱང་སེ་བ་བརྒྱད་རེ་ཡང་ཟེར་བ་འདུག དབའ་ས་གནམ་གདུང་སོགས་གཟར་སྟབས་ཡོད་རིགས་ལ་མཐོ་གང་གྲུ་བཞི་རེའི་སར་གསེར་སེ་བ་དགུ་རེ། ཆུ་འཛར་སོགས་ཕུལ་དང་ངོས་དམའ་བའི་རིགས་ལ་རྒྱབ་འཇལ་གྱི་མཐོ་གང་གྲུ་་་་་་་་་བཞིའི་སར་གསེར་སེ་བ་བཅུ་གཉིས་རེ། སྒོ་བཀག་ནོར་བུ་འབར་བ་ཕུལ་དཔངས་མཐོ་བའི་རིགས་ལ་རྒྱབ་འཇལ་གྱི་མཐོ་གང་གྲུ་བཞིར་གསེར་སེ་བ་ཕྱེད་བཅོ་ལྔ་རེ་བཏང་བས་སྲབ་མཐུག་རན་པ་འབྱུང་བ་བཤད་པ་འདི་ཚད་དུ་འཇོག་བྱར་འདུག་གོ །དེ་ནས་སྟོན་དགུན་གྱི་ལྕི་བ་སེར་སྐམ་ལེགས་པར་མེ་དམར་ཏྲཾ་དུ་བ་མེད་པར་རིམ་པས་བཅད་ནས། ངབ་ཀྱིས་བསྲེགས་པའི་དངུལ་ཆུ་དུད་པ་ཡལ་ནས་གསེར་མདོག་སེར་ཁགས་སེ་འགྲོ གང་ནས་ཐལ་872 ་

རྡུལ་མེད་པར་ལྕགས་ངར་མའི་ཨུར་ཏི་འཇམ་པས་ཨུར། དེ་རྗེས་དག་བྱེད་སུག་པའི་ཆུས་བྲན་ཞིང་། གཟི་མཆོང་གང་རུང་གི་སྐུར་ཏི་འཇམ་པས་ལེགས་པར་ཨུར།དེ་ནས་བཙོད་ཚོས་དམར་པོའི་ཁུ་བ་གར་མར་བཙོས་པས་གསེར་མདངས་ལེགས་པར་ཡོང་བ་ཡིན། དེ་ལྟར་ཟངས་འཁར་དངུལ་སོགས་འགྲེའོ།།སྐུ་གཟུགས་རིགས་གསེར་ཟངས་ལས་བླུགས་པ་བཀྲུ་བ་ནི།བུལ་ཏོག་གི་ཆུས་བཀྲུས་རྗེས་གུར་གུམ་གྱི་གྲུངས་ཆུ་བྱུགས། ཚ་གསེར་མེད་པའི་ལི་མ་བཀྲུ་ན། གྱང་པ་ལྕམ་རྩ་དུད་པ་རམས། བུལ་ཏོག་རྣམས་ཀྱི་ལྡེ་གུ་བྱུགས་པ་ཞག་གཅིག་བཞག་རྗེས་བུལ་ཆུས་བཀྲུའོ།།ལྕགས་ལ་གསེར་དངུལ་བྱུགས་ན།ལྕགས་དེ་སེག་བརྡར་རྣོན་པོས་སྨེ་ནག་མེད་པར་བརྡར་ལ། དེའི་གར་དགོས་སུ་གསེར་དངུལ་དུལ་མ་ཆུར་སྦྱངས་ལ་པིར་གྱིས་གང་དགོས་བྲི།སྐམ་ནས་མེ་ལ་མདོག་སྨུག་ཙམ་བསྲེགས་པའི་སྟེང་ནས་ཐོ་བ་ཤེད་ཆུང་དལ་རྡུང་བྱེད། དེ་ལྟར་སེག་རྗེས་མ་ནུབ་བར་ལན་གཉིས་ཙམ་བྱས་ཆོག།གཤའ་གྲང་འགྱེད་བྱེད་པ་ནི།ཟངས་གཡའ་མེད་པར་བརྡར་བྱས་ལ།རྒྱ་ཚྭའི་ཆུས་ཁྱབ་པར་བྱུགས། དེ་ནས་མེ་ལ་རེག་ཚུགས་ཙམ་བསྲེག་པའི་མཐིལ་དུ་གཤའ་དཀར་བཞུས་ལ་ཁྱབ་ཚོད་ཙམ་བྱུགས། དེ་ནས་རས་དཀར་་དྲི་མ་མེད་པས་བྱུག་དེད་བྱས་པས་འགོས་པ་ཡིན། ཚ་ན་འདྲིལ་ནས་མི་ཁྱབ།གྲང་ན་ཆག་ནས་མི་འགོས།ལྕགས་ལ་ཡང་དེ་ལྟར་རུང་ངོ་།།873

གཤའ་དཀར་ཚ་འགྱེད་ནི། ཟངས་ལ་དངུལ་ཆུ་ཚ་གསེར་ལྟར་བྱུགས།ཟངས་དེ་ཚ་གྲང་གོང་ལྟར་བྱས་ལ། གཤའ་སྲང་གང་ལ་དངུལ་ཆུ་མཉམ་འདེགས་བྱས་པ་བཞུས་ལ་བླུགས་ནས། སྔ་མ་ལྟར་བྱུག་ལ་ཁྱབ་པར་དེད་པས་འགོས་སོ།།གཡུ་བཟོ་ཐབས་ཟུར་མཁའ་བའི་ལུགས་ནི། རིན་ཆེན་གཡུ་ཡི་བཟོ་ཐབས་ལ། བཙད་པོ་ལན་གསུམ་བྲལ་རྗེས་ཀྱི། །བཙད་པོ་ཅུང་ཟད་ངན་པ་ན། །བསྲེག་ཚེ་ཚག་སྒྲ་ངན་པ་འབྱུང་། །དེ་ཉིད་སྲང་གསུམ་མཚན་རྡོ་ཡང་། །སྲང་གསུམ་རྡོ་སྔོ་སྲང་གང་ལ། །རག་ཕྱེ་ཚྭ་འདེབས་ཏི་ཚ་ཕྱེད། །སྦྱར་བས་རྒྱ་གཡུ་བླ་མེད་འཆར། །དྲུག་སྔོན་འདོད་ན་རྡོ་མཐིང་ལ། །རག་ཕྱེ་སྐྱེད་པ་རིགས་པས་སྐྱེད། །ཁ་བསྒྱུར་སྤངས་ན་གཡུ་ལེགས་སོ། །ཞེས་གསུངས་སོ། །གཡུ་བཟོ་ལས་གཅིག་ནི། ཤེལ་ཞོ་ལྔ་། ཟངས་ཞོ་བདུན། དངུལ་ཞོ་བརྒྱད། གསེར་ཞོ་དོ། ཟེ་ཚྭ་ཞོ་བདུན། དེ་ལ་དྲུག་དམར་འདོད་ན་ཟངས་བསྣན། དྲུག་དཀར་འདོད་ན་ཤེལ་བསྣན། སྨུག་པོ་མུ་མེན་ཁ་འདོད་ན་དངུལ་བསྣན། མདངས་ཆེ་བར་འདོད་ན་གསེར་བསྣན། ལག་ལེན་ནི། དང་པོ་ཤེལ་ཞིབ་པར་བཏགས་ལ་ཟེ་ཚྭ་དང་བསྲེས། ཟངས་དངུལ་གསེར་གསུམ་དང་བསྲེས་ལ་ལུགས་ཀོང་དུ་ལེགས་པར་བཞུ་ལ་བླུགས། དེ་ལ་གཡུ་འོངས།འོན་ཀྱང་གཅིག་བཀྲག་གཅིག་གིས་འདོན། གཅིག་མདངས་གཅིག་གིས་ཕྱུངས་པས་ལན་ལྔའམ་བདུན་གྱི་བར་བཞུ་བླུགས་བྱས་པས་ཚད་མེད་པ་་་་་་འབྱུང་ངོ་། །ཆང་ནང་དུ་བཙོས་པས་མདངས་ཐོན་པ་ཡོང་ངོ་། །874

ཡང་གཡུ་གསར་བཟོ་ཐབས་ནི། དངུལ་ཞོ་བརྒྱད། ཟེ་ཚྭ་ཞོ་བརྒྱད།དཀར་གོང་ཞོ་དོ།ཞ་ཉེ་ཞོ་བརྒྱད། མེ་ཤེལ་ཞོ་ལྔ། ཟངས་ཞོ་གང་། ནག་ཚུར་སྲང་དོ། བུལ་ཏོག་སྲང་གང་དེ་དག་ལག་ལེན་གོང་ལྟར་བྱས་ལ་བཞུས་པས་ལེགས་པར་འོངས།ཤེལ་བཟོ་བའི་ལས་ཚོགས་ནི། དང་པོ་སྤྲ་ཚིལ་བུམ་པ་སོགས་གང་འདོད་བཅོས། དེ་ནས་བྱེ་མ་ཉག་གསུམ། ས་སུམ་ཆ། སོལ་བ་སུམ་ཆ་གཅིགརྩི་བ་ལྔ་ཆ་གཅིག དེ་རྣམས་ལེགས་པར་ཚོན་ལྟར་འདུལ་བ་གོང་གི་སྤྲ་གཟུགས་ལ་རི་མོ་ཕྲ་བ་སོགས་ནི།དང་པོ་རི་མོ་མ་ཁེངས་པར་པིར་གྱིས་བྱུག་ལ་སྐམ་རིམ་བཞིན་ཁ་བཀང་། དེ་ནས་འདག་པ་གར་མོས་དམ་པར་ཕྱི་ནང་བཀང་། སྐམས་ནས་ལུགས་ཁ་གང་དགོས་ཕུག ཆེ་ན་ལྕགས་ཀྱི་གཞི་སྒྲོམ་དུ་བསྡམས་ནས་འདག་ཞལ་བྱ། སྐམས་ནས་བཏེགས་ལ་ལུགས་ཁ་བུར་དུ་བསྟན་པ་ནས་སྤྲ་ཚིལ་ཕྱུངས།སླར་སྤྲ་རོ་དུ་བར་མ་སོང་བར་དུ་བསྲེགས།དེ་ནས་ཤེལ་གྱི་ཕྱེ་མ་ཞིབ་པར་ཐགས། ཟེ་ཚ་སུམ་ཆ་གཅིག་བསྲེས་ལ་ལུགས་ཀོང་དུ་བཞུ།དེ་ཡང་དམར་ལྷང་ངེ་མ་བྱུང་བར་དུ་བསྲེགས་ལ་ཚ་ལུགས་བྱ།དེ་ནས་མ་བོ་ཞིང་། མདོག་བྱེ་མདོག་ཏུ་སོང་ནས་ཆང་ནང་དུ་བཅུག་ལ་བྱེ་མ་དག་པར་བཀྲུས་པས་ལེགས་པར་འོང་ངོ་།ཤེལ་མུ་མེན་མཐིང་གི་བུམ་པ་བྱེད་ན། དཔེ་སོགས་གོང་ལྟར་ལས།ཤེལ་ཆ་གཉིས་དང་མཐིང་ཆ་གཅིག་བསྲེས་ལ། ཟེ་ཚ་ལྔ་ཆ། ཚ་ལ་བཅུ་ཆ་བསྲེས་ལ་ཞིབ་ཏུ་བཏགས་ལ།གོང་ལྟར་བྱས་པས་ཡོང་།875

ཤེལ་དངོས་བཟོ་བ་ལ། ཆུ་ཤེལ་བཟོ་བ་ནི། མཁར་གོང་སྲིན་མེད་ལེགས་པ་སྲང་གང་། ཅོང་ཞི་ཕོ་ཅོང་བཟང་པོ་སུལ་ཅན་དྭངས་ཤིང་འབོལ་ཆགས་པ་སྲང་གང་། དེ་གཉིས་སོ་སོར་ཞིབ་པ་བཏགས་ལ་བསྲེ། ཚ་ལ་སྲང་ལྔ། ཟེ་ཚ་ཞོ་གང་རྣམས་སྦྱར་ལ། འདྲེས་པར་བཏགས་ནས་ཀོང་བུར་བཞུས་པས་འགྲུབ།མེ་ཤེལ་བཟོ་ཐབས་ནི། ཅོང་ཞི་སྲང་གང་། མཁར་གོང་སྲང་བྱེད་དོ།ཚ་ལ་སྲང་བྱེད་བདུན། དེ་གསུམ་བཞུས་པས་ཡོང་ངོ་། །གལ་ཏེ་མདོག་ནག་ན་ཅོང་ཞིའི་ཕྱེ་མ་ཉུང་ཤས་རེ་ཚོད་ལྟ་ཞིང་བསྣན་པས་ངེས་པར་འོང་ངོ་།།དོ་ལོ་ཧོ་བཟོ་ཐབས་ནི། དཀར་གོང་སྲང་གང་། ཤེལ་མོ་རྡོ་སྲང་གང་།ཏི་ཚ་ཞོ་གསུམ། རག་ཕྱེ་ཚྭ་འདེབས་ཙམ། ཟེ་ཚ་སྲང་གསུམ། ཚ་ལ་སྲང་ཕྱེད་དང་ལྔ། དེ་རྣམས་སྦྱར་བས་འགྲུབ། ཁ་དོག་སྔོ་འདོད་ན་རྡོ་མཐིང་། ལྗང་ཁུ་འདོད་ན་སྤངས་མས་བསྒྱུར་ཆོག་གོ །མརྒད་བཟོ་ཐབས་ནི། ཅོང་ཞི་སྲང་དོ། མཁར་གོང་སྲང་གང་། ཚ་ལ་སྲང་བྱེད་བདུན།ཟེ་ཚ་ཚྭ་འདེབས་ཙམ་གཅིགདེ་རྣམས་བཞུས་པས་འགྲུབ།ཀྲྀཏྟ་ཁ་བཟོ་བ་ནི། ཅོང་ཞི་སྲང་གང།ཚ་ལ་སུང་དོ།ཟེ་ཚ་ཚྭ་འདེབས་ཙམ་གྱིས་འགྲུབ་བོ།།ཤེལ་ཆུ་ཤེལ་ཁ་བྱ་བ་ནི། དཀར་གོང་སེ་བ་ཉེར་ལྔ། ཅོང་ཞི་སེ་བ་བཅུ་དགུ། ཚ་ལ་སེ་བ་བརྒྱ་དང་ཉི་ཤུ་རྩ་གཉིས་རྣམས་ཀྱིས་འགྲུབ་བོ།།དོ་ལོ་སེར་པོ་བྱ་ཐབས་ནི། ཏི་ཚ། ཚ་ལ། ཟེ་ཚ་གསུམ་གྱིས་འགྲུབ།876

ཚད་མ་བཤད་པས་བལྟ་གིན་བྱའོ།།ཡང་ཆུ་ཤེལ་སོགས་བཟོ་ཐབས་མཉམ་ཉིད་རྡོ་རྗེས་མཛད་པ་ནི། ཚ་ལ་ནི་སྲང་བརྒྱད། མཁར་གོང་དང་ཅོང་ཞི་གཉིས་སྲང་དོ་རེ། ཟེ་ཚ་སྲང་གང་། ལན་ཚྭ་ནི་ཅུང་ཟད་བཏབ་པས་ཆུ་ཤེལ་ལོ། །ཡང་ན་བཙད་པོ་བཟང་པོ་ནི། ལན་གསུམ་རྒྱ་མཚོར་ཁྲུས་གསོལ་བས། ཚ་བའི་དྲི་མ་རབ་བྲལ་བས །ཤེལ་དཀར་དག་པའི་ཕྱེད་འདྲ་བ། །སྲང་བདུན་སྐར་མཁྲེགས་སྲང་དྲུག་ལ། །རྡོ་སྔོན་སྲང་གང་ཤེལ་དཀར་རོ། །ཚ་ལ་སྲང་བརྒྱད་དཀར་གོང་ཕྱེད། །སྲང་དོ་ཅོང་ཞི་སྲང་གང་གིས།།མེ་ཤེལ་དམར་པོ་བླ་ན་མེད།།ཁ་དོག་ནག་ན་ཅོང་ཞི་ནི། །ཚྭ་འདེབས་བཞིན་དུ་ཚད་གཅིག་འདེབས། །ཤེལ་དཀར་ཤེལ་དམར་རིམ་པ་བཞིན། །སུམ་ཆ་སུམ་གཉིས་བསྲེས་བཞུས་པས། །སྤོས་འདྲ་དམར་སེར་དྲི་མེད་འཆར། །ཤེལ་དཀར་ཚད་ལྡན་རག་ཕྱེ་དང་། །ཏི་ཚ་ཚྭ་འདེབས་མུ་འདྲ་འབྱུང་། །ཤེལ་དཀར་ཚད་ལྡན་སུམ་གཉིས་ལ། །དོ་ལོ་དུང་འདྲ་དུམ་གཅིག་བསྲེ། །འདྲེས་བཞུས་མ་ན་ཧོ་དཀར་པོ། །དྭངས་པར་འདོད་ན་ཤེལ་དཀར་བསྐྱེད། །དེ་བཞིན་རིག་པའི་མདའ་ཡིས་བསྣུན། །ཤེལ་དཀར་རྡོ་མཐིང་ཁ་སྒྱུར་བས། །ཤེལ་སྔོན་འབྱུང་བ་ཐེ་ཚོམ་མེད། །ཚ་ལ་སྲང་བརྒྱད་ཅོང་ཞི་དོ། །མཁར་གོང་གང་དང་ཟེ་ཚ་ཕྱེད། །ལན་ཚྭས་ཁ་བསྒྱུར་ཤེལ་ལྗང་ངོ་། །ལྕགས་ཀྱི་ཐིག་པོ་དུང་ལེགས་དང་། །མཉམ་དུ་བཞུས་ནས་གཟི་ནག་འབྱུང་། །ཀུན་ལ་མཐོང་བ་བརྒྱུད་པ་ལྟར། །ཤིན་ཏུ་ཞིབ་པར་གཅེས་པ་ཡིན།།ཞེས་གསུངས་སོ།། ་877

མ་ན་ཧོ་བཟོ་བ་ལ། ཤེལ་མ་ན་ཧོ་བཟོ་བའི་ཐབས་ནི། དཀར་རྒོང་སྲང་གང་། ཅོང་ཞི་སྲང་གང་། ཤེལ་རྡོ་སྲང་བྱེད་དོ། །སོ་སོར་བཏགས་ལ་གཅིག་ཏུ་བསྲེ། བསྲེས་པ་དེ་སྲང་གང་རེ་ལ། ཚ་ལ་སྲང་བྱེད་གསུམ། ཟེ་ཚ་ཞོ་གང་སྦྱར་ལ་བཞུས་པས་འབྱུང་། གལ་སྲིད་དཀར་ཤས་ཆེ་ཞིང་དྭངས་ཤས་ཆུང་ན། མཁར་གོང་དང་ཅོང་ཞི་ཆ་སྙོམས་པའི་ཕྱེ་མ་ཚོད་བལྟ་ཞིང་འདེབས་པས་འོང་ངོ་། །གནག་མ་ན་ཧོ་བཟོ་ཐབས་ནི། ཤེལ་མོ་རྡོ་ཞོ་གང་།དཀར་གོང་ཞོ་གསུམ། ཚ་ལ་དེ་གཉིས་དང་མཉམ་པ་བསྲེས་ལ་བཞུས་པས་འགྲུབ་བོ།།གཡུ་རྩི་བཟོ་བའི་ལས་ཚོགས་ནི། ཕོ་ཅོང་སུལ་ཅན་ལེགས་པ་སྲང་གང་། ཚ་ལ་སྲང་བྱེད་གསུམ། ཟེ་ཚ་ཞོ་ཕྱེད་རྣམས་སོ་སོར་ཞིབ་པར་བཏགས་ལ་བསྲེས། དེ་ལ་མཐིང་བཏུལ་བ་ཞོ་དོ་ཙམ་བསྲེས་ལ་བཞུ།མཐིང་ཚྭ་བཞིན་རན་ཚོད་བལྟ་ཞིང་འདེབས།ལེགས་པར་བཞུས་ནས་ཀ་ཏོ་རར་བླུགས། གྲང་ནས་ཁ་དོག་དཀར་ན་མཐིང་བསྣན་ནས་བཞུ། ལེགས་པར་ཞིབ་ཏུ་བཏགས།དར་ནང་དུ་བཏུམ་ལ།རྫ་མ་སོགས་རྩི་གང་ལ་དགོས་པ་དེ། ཆུས་བརླན་ཕབ་པ་དེ་བཞིན་དུ་ཁོད་སྙོམ་པར་བཏབ་ལ།དེ་ནས་ཐལ་བ་མི་འགྲོ་ཕྱིར་རྫའི་ཕྱི་ནང་དུ་ཕུག་ལ་བལྟ་ས་བུག་པ་བཞག ཕྱི་ནས་སོལ་བ་སོགས་ཀྱི་མེ་འབུད་པར་རླུང་གསེང་གིས་རང་འབར་འགྲོ་བས་བསྲེག མེ་ཤེད་ཆེ་ཆུང་གིས་ཕྱོགས་ཚིག་མ་འཚིག་ཤེད་མི་སྙོམས་པ་མེད་པར་བསྲེགཚིག་ཚེ་བུག་པ་ནས་བལྟས་པས་དམར་ལྷང་ངེ་བ་ནས་གཡུ་རྩི་བཞུས་ནས་འཇམ་སྐད་དེ་འོད་རྩེ་878

རེ་སོང་བ་དང་། རླུང་མ་ཕོག་པར་མེ་བསལ་ནས་གྲང་དུ་འཇུག་ཡང་ན་རྫ་མཁན་གྱིས་རྫ་མ་སོ་བཏང་བའི་བུག་འོག་ཏུ་བཅུག སྤང་མས་ཀྱང་ལྗང་གུར་་བསྒྱུར་ཆོག དཀར་ཡོལ་སྔོ་ལྗང་བྱེད་པའམ། གཡུ་རྩི་ཞིབ་མོར་ཆུར་སྦྱང་བས་རི་མོར་བྱས་ཀྱང་འགྲུབ་བོ།།ཡང་དཀར་ཡོལ་བཟོ་བའི་ལས་ཚོགས་ནི། རྒྱུ་ནི་ཞིག་ཀ་དཀར་པོ་བསླད་ནག་ནོག་མ་འདྲེས་པ་དཀར་ལ་དྭངས་ཤིང་འཇམ་པ་དེ་ལ། དཀར་ཀོང་དཀར་རྩེར་བ་དེ་དྲུག་ཆ་བསྲེས་ལ་ཞིབ་པར་བཏགས། འོ་མས་འདམ་བཏགས་ལེགས་པས་མར་ལྟར་བསྒག་པར་བྱ། ལག་པ་བཀྲུ་བ་སོགས་གཙང་སྤྲ་ཐོན་པས་ཐལ་རྡུལ་མ་ཤོར་བ་བཅོས། དེ་ནས་ཆེ་ཆུང་གང་འདོད་ཀྱིས་ནང་རྫོང་ཤིང་སོགས་ལ་འཇམ་པོ་འཆོས་པ་་ལ་ཆུས་བརླན་འབབས།གོང་གི་དཀར་ཡོལ་རྒྱུའི་ཕྱེ་མ་སྐམ་པོས་དབར་སྡེབས་རྒྱབ། དེ་ལ་དཀར་འདམ་དེ་སྲབ་མཐུག་རན་པ་སྐོན། འདི་བེན་ལྟ་བུས་འཆོས། ལེགས་རྫབ་སོགས་གང་དགོས་བྱ། འཐས་པར་བཅག་ཁ་གྲིས་དྲས། ནང་རྫོང་འདི་ན་བརླན་གྱིས་དྲས་ཁ་སྦྱོར་བ་དང་། ཕྱི་ནང་འཇམ་ཨུར་བྱ། མ་སྐམ་གོང་དུ་ཚྭ་དཀར་ཞིབ་བཏགས་བསིང་པོར་སྦྱར་ལ། ཕྱི་ནང་ཁྱབ་པར་བྱུག་ལ་སྐམ། རྫ་མ་རླུང་གསེང་ཡོད་པ་སོགས་མེ་ཐབ་ཏུ་བཞག་ལ་སོལ་མེས་ཚོས་པར་བསྲེག གྲང་ཁར་རླུང་མ་ཕོག་པའི་ཐབས་བྱ། གྲང་ནས་དེ་ལ་ཚྭ་དཀར་ཅུང་ཟད་བསྲེས་པའི་བསྲིང་པོ་བྱུག ཤེལ་རྩི་གཡུ་རྩི་གང་འདོད་ཞིབ་བཏགས་ཕྱེ་མ་ཕྱི་ནང་དུ་ས་སྡེབས་སུ་རྒྱག ཁ་གྱེན་ལ་ཟེད་ལ་གཅིག་ལ་གཅིག་བསྒྲིགས་པའི་སྟེང་879

ནས་རྫ་གསར་སོ་མ་བཏང་བས་བུབ་སྟེ་བཀབ། རྫ་མའི་ཕྱི་ནས་བོང་མེ་བསྒོང་ལ་རྫ་སོ་གཞུང་ལྟར་གཏོང་།གྲང་ཐག་མ་ཆོད་བར་དུ་ཁ་མི་ཕྱེ། དེ་ནི་ལེགས་པར་འོང་།ད་ནི་གཉིས་པ་ཚོན་སྦྱོར་བའི་ལས་ཚོགས་ལས། ཐོག་མར་ཡིག་བྲིས་ཀྱི་སྣག་ཚའི་ལག་ལེན་ནི། དང་པོ་དྲེག་པ་ནི། ཤིང་གསོམ་གྱི་ཐང་ཆུའམ།སྒྲོན་ཤིང་ཤིང་ཁུ་རྒྱུག་ཁར་ཤུན་པ་དཔངས་མཐོ་རེ་ཙམ་འཁོར་བཤུས་བྱས་པའམ་ཐང་ཤིང་ལོ་མ་སེ་ཚེ་དྲེགས་པའི་སྡོང་པོ་ཐང་ཆུས་ཁྱབ་པར་གྱུར་་་་་་་པའམ། གྲོ་བའི་ཤུན་པའམ། ཤིང་བྲན་ཉ་བྲིད་ཤུན་པ་སྔོ་བཤུས་བྱས་པ་རྣམས་ཁྱད་མེད་པར། རས་དམར་གྱི་དཔལ་འབར་དང་། མར་མེའི་རྩེ་སོགས་ཀྱི་མེ་དྲེག་ནི། རྫ་ཁོག་ཞབས་རྡོལ་མང་དུ་བརྩེགས་པའི་འོག་ནས་ཆེ་ཆུང་རན་པར་སྦར་བའི་རྩེ་དྲེག་ཆགས་པ་ལེགས་པ། འབྲིང་པོ་རྫ་སླང་གི་དྲེག་པ། གཞན་ཡང་ཕ་བོང་སྒོ་ཏི་སྐམ་པོའི་ཕྱི་ནས་བྱེ་འདག་གིས་ཞལ་བ་ཀོ་བ་ཙམ་བྱས་ལ་གས་མེད་པར་སྐམ་དུས་མེ་ཉོབ་ནང་དུ་སྲེག་པ་སླང་དྲེག་་་་་་ལྟར་ནག་པོར་འགྲོ་བས་ཀྱང་རུང་སྟེ། རྒྱུ་དྲེག་པ་ལེགས་པ་དེ་དང་སྤྱིན་དྭངས་བཞུས་ནས་ཆགས་པ་ལྕེས་མི་ཇིག་པ་ཙམ་དུ་སྦྱར་ལ་ཐང་རྐྱལ་སྐྱི་་་་་་་ཡོད་པར་བླུགས། གར་སླ་ལྡེ་གུ་གར་ཤོས་ཙམ་བྱས་ནས་ཁ་དམ་པར་བཅིངས་ལ་མཉེ་སྲུབ་ཡང་ཡང་བྱས། གར་སླ་ཟན་ཙམ་དུ་དྲེག་པ་ཕུལ་རེར་ཚ་ལ་ཐུན་བཟང་རེའི་ཆུ་བཅས་ལ་ཞིབ་ཏུ་བཏགས།ཆུར་སྦྱངས་པས་བརླན་ཕབ་ལ་སླར་ཡང་མཉེ། གར་སླ་ཟན་སླ་ཤོས་ཙམ་གྱི་ཚེ་ཁ་ཕྱེས་ལ་ཅུང་ཟད་880

ལག་པས་མཉེ། གང་འདོད་སྣག་ཚ་བརྡར་བྱ་ལག་པར་འབྱར་ན་དམ་སྤྱིན་ཆུང་རྟགས་ཡིན། སྲ་ཞིང་ཆད་ན་དམ་ཆེས་པ་ཡིན། ལག་པར་མི་འགོས་མཉེན་ཅིང་དཔར་སོགས་གང་བཏབ་འདོད་ན་ལག་པའི་ཤ་སྣས་རི་མོ་དོད་པ་བྱུང་ན་ལེགས།དེ་ནི་སྣག་ཚ་འདུལ་བའོ།།སྣག་ཚ་འབེབས་ཐབས་ནི། པི་པི་ལིང་དང་། ཀ་ཀོ་ལ་སྦང་ཆུས་ཕབ་ན་དགུན་དུས་འཁྱག་མི་འགྱུར། ག་བུར། ཏང་ཀུ། ཙན་དན་དཀར་པོ། སྤྱི་བཞུར་རྣམས་ཀྱི་དྭངས་ཆུས་ཕབ་ན་དབྱར་མི་རུལ།གླ་རྩི་དང་།སྙི་ཝང་ཆུས་ཕབ་ན་ཤིན་ཏུ་རྒྱུག་ཅིང་ཆད་མི་འགྱུར། རྒྱལ་མོ་ཀ་ར་དང་། རྒྱ་སྐག་ཆུས་ཕབ་ན་ཁ་དོག་སྣུམ།ལི་ཤི།རུ་རྟ།ག་བུར།སྤང་སྤོས། ཏང་ཀུ།ཤུ་མོ་ཟ།ཨར་ནག་རྣམས་ཀྱི་ཆུས་ཕབ་པའམ།འདུལ་དུས་བསྲེས་ན་དྲི་བཟང་རྒྱ་སྣག་འདྲ་བ་འོང་། སྤྱི་བཞུར་ཞུ་བས་མཐིང་ཁ། སྐྱེར་ཁུས་གསེར་མདོག སྐག་ཁུས་ཟངས་མདོག་འབྱུང་ཕྱིར་གང་འདོད་གར་མ་བསྲེ་ཟེར་བའང་འདུག ཧ་ཅང་དམ་ཆེས་ན་ཚ་ལ་སྲེག་ཐལ་འདེབས། སླ་ན་ནས་སམ་སྲན་མ་འདེབས་པས། དེ་དག་སྦངས་ནས་སྣ་ཚ་གར་བ་ནུས་སོ། །ཡང་ན། དམ་རྩིར་སྤྱིན་མ་བཏང་བར། འབྲས་སམ་གྲོ་ནས་བརྔོས་ཚིག་ཁུ་བའམ། ཐང་ཁྲག་པས་དམ་རྩི་བྱས་ན་འོད་དང་ལྡན་ཞིང་། དགུན་འཁྱག་ན་བྱེར་འཇིག་མི་ཡོང་། རྒྱུག་པས་བཟང་།འོན་ཀྱང་རླན་དང་འཕྲད་ན་སྐྱོན་ཆེར་མི་འཁྱག་གོ།ཐེའུ་སྣག་སྦྱར་ཐབས་ནི། འདི་ལ་ལུགས་གསུམ་ཡོད། གཅིག་ནི་གྲོ་ནས་འབྲས་སོགས་ཚིག་མའི་དྭངས་མ། ཤེལ་ཀ་ར། སུག་པའི་ཁུ་བ། སྤྱིན་881

དྭངས་གྲུངས་རྣམས་ཆ་མཉམ་པར་དྲེག་པ་འབྲུམ་མེད་ལྕགས་སྣོད་དུ་ཤིང་གི་གཏུན་བུས་མཉེས་པའི་བརྡར་བུས་མཆོག་ཏུ་འགྱུར།ཡང་གཅིག་ནི། དྲེག་པ་མི་དགོས་པ། ཚོན་རམས་འདུལ་ལེགས་གར་མ་ཞོ་ཙམ་དང་། རྒྱ་སྐྱེགས་ཁུ་བ་ལུགས་བཞིན་བཏོན་པའི་ཁཎྜ་ཞོ་ཙམ་གཉིས་ཆ་མཉམ་དུ་བསྲེས་ལ། ་་་་་་་འདུལ་མཉེས་བྱས་ནས་གོང་བུར་འདྲིལ་ནས་འོད་དང་ལྡན་ཅིང་ཤིན་ཏུ་་་་་་ནག་པས། འདི་མཐོང་ཚེ་དྲེག་སྣག་ལེགས་ཤོས་ཀྱང་ཁམ་མོག་མོག་པོར་འགྲོའོ། །ཐེའུ་དེ་དག་ཁུ་བ་ཁཎྜའི་རིགས་ལ་སོང་གཤིས། གོང་བུས་རླན་གཤེར་མི་ཐུབ། གོས་སོགས་ལ་འབྱར་འགོས་ཡོང་དོགས་པས། སྐྱི་ལྤགས་སོགས་ཀྱི་གཡོག་དང་ལྡན་པར་བྱས་སོ། །ཡང་གཅིག་ནི། དྲེག་པ་འབྲུམ་མེད་མ་མར་ནག་ཟར་མའི་སྣུམ་རྩི་གང་རུང་ལ་སྦྱར་ཞིང་། དེ་ལ་ནོར་གྱི་རྭ་གྲི་རྣོན་གྱིས་བཞར་བའི་འདྲིལ་ཤོག་བསྲེས་ལ་ཁྱབ་པར་བྱས་ནས་སམ། ཐེར་མའི་ཁུག་མར་བླུགས་ལ་སྒམ་དུ་འཆང་། དགོས་དུས་ཁུག་མའི་ཕྱི་ནས་ཐེའུ་ཚོས་དེག་ཅིང་བཏབ་པས་ཤིན་ཏུ་གསལ་བར་འདོད། འོན་ཀྱང་སྣུམ་སྣག་འདི་མགྱོགས་ཐེལ་ལྟ་བུ་ལས་གཏན་དུ་འཆང་འོས་ལ་མི་ལེགས། གང་ཞེ་ན་སྣུམ་གྱིས་གང་རིགས་ལ་ཁྱབ་པར་ཆེས་པས་སོ། །མཚལ་གྱི་དམ་སྦྱོར་ཀ་པིའི་དམ་སྦྱོར་ལག་ལེན་ནི། ཇི་སྐད་དུ། སུག་ལེགས་ཀོག་རྡུལ་མེད་པ་དེ། །ཁྲམ་ཁྲུམ་བརྡུངས་ནས་ཆུར་གདུས་ཁུ། །དང་པོ་དར་རས་ཚགས་ལ་བཙག །སིགས་མ་དོར་རྗེས་བགྲུང་དུ་བཅུག །དྭངས་མ་བལ་ཆགས་ལས་ལན་གསུམ། །ཡང་བསྤུང་ཡང་བཙག་བྱས་པ་དེ། །ཐུག་པ་882

གར་ཤོས་ཙམ་དུ་གདུ། །རྒྱ་བུར་སོགས་ལ་ལེགས་བཏེགས་ནས། །སུག་ཁུ་ཞོ་དྲུག་ཡོད་ཙམ་ལ། །སྤོས་དཀར་འདུལ་ཞིབ་ཕྱེ་མ་དེ། །ཞོ་དོ་ཤེལ་དཀར་ཞོ་གང་ཙམ། །ཚ་ལ་ཞོ་བྱེད་ཞིབ་བཏགས་ཕྱེ། །གཅིག་ཏུ་བསྡོམས་ནས་མེ་དྲོས་ཙམ། །བསྲོ་ཞིང་གཏུན་བུས་ལེགས་པར་མཉེ། །མ་ཚིག་ཞོ་ཡི་གར་ཚད་དུ། །གུར་ཀུམ་དང་ནི་བ་ཤ་ཀ །ཆུར་སྦངས་རས་ལ་བཙག་པའི་ཁུ། །འོ་མ་ཙམ་བསྲེ་མཉེ་ཞིང་སྦུབ། །ཟན་སླ་ཙམ་དུས་ལག་བཀྲུས་ལ། །སྣུམ་ཕྱིས་བྱས་པས་སྦྲང་བཞིན་བཤད། །སྤང་ལེབ་དྲི་མེད་སྟེང་དུ་སྐོམ། །དགོས་དུས་ཆུར་སྦྱངས་དྭངས་མ་དེ། །བལ་ཚགས་འགྲིམ་པ་མཚལ་དང་བསྲེ། །འདམ་བཏགས་ཚོད་ནས་ཆུ་གྲང་བསྣན། །འདི་ལ་ཀ་པི་དྲུག་སྦྱོར་ཟེར། །འོད་འབར་དམ་འབྱོར་བླ་ན་མེད། །མིའི་འོ་མ་སྣུམ་བཅས་དང་། །ཉེ་ཤིང་ཁུ་བ་དུང་བསྲེགས་ཐལ། །བསྣན་པ་ཀ་པི་དགུ་སྦྱོར་ཟེར། །སྦྱར་ལེགས་བྱུང་ན་སུག་ཁུ་ལ། །སྤོས་དཀར་ཚ་ལ་ཀ་ར་སྦྱིན། །སྦྱར་བས་ལྔ་པ་ལས་ལྷག་མེད། །བསྡུས་ན་སུག་ལེགས་ཁུ་དྭངས་བ།།སྤྱིན་དྭངས་བག་ཙམ་བསྲེས་པ་ལ།།ཚ་ལ་ཅུང་ཟད་བཏབ་གསུམ་སྦྱོར། །དགུ་སྦྱོར་དྲུག་སྦྱོར་ལྔ་སྦྱོར་སོགས། །སྒྲུབ་དཀའ་དོར་ནས་ཚེགས་ཆུང་འདི། །ཉམས་སུ་བླངས་ན་དོན་འགྲུབ་འདྲ། །ཀ་པི་མི་ཟད་མཚལ་མི་ཟད། །ཟེར་བ་འདུག་སྟེ་བདེན་ཀྱང་བདེན། །སྦྱིན་རྐྱང་དམ་སྦྱར་མཚལ་བྲིས་ལས། །སུམ་ལོག་ཙམ་ལས་ཀ་པིས་ལྡེང་། །ཞེས་པས་རྒྱས་པར་འབུས་སོ།།ད་ནི་ལྷ་ཚོན་དངོས་ཀྱི་སྦྱོར་སྡེ་བཤད་པ་ལ། ཕུན་ཚོགས་འཕྲུལ་སྡེབས་ཚོན་སྦྱོར་ནི། །གྲངས་མང་སྟོང་ཁུན་མཁས་པའི་ལུགས། །ཀུན་ལ་མ་883

གྲགས་གབ་སྦས་བཤད། །རྩ་བ་ཚོན་ཆེན་རིགས་བརྒྱད་ལ། །ཡན་ལག་སྡེབ་སྦྱོར་གཡོ་བ་ནི། །དཀར་ལ་བབ་ལ་ཅུང་ཟད་བསྲེ། །དཀར་སེར་རུས་ཁ་ཞེས་བྱ་འབྱུང་། །འབྲུག་རུས་འདུལ་ལ་རུས་ཁ་འབྱུང་། །རུས་ཁ་སྔ་མར་མྱང་རྩི་སྤྲས། །ཅུང་བསྲེས་དཀར་སེར་དར་བའི་མར། །གསེར་འདྲ་མར་གསར་མདོག་ཅེས་འབྱུང་། །མར་མདོག་དེ་ལ་རྒྱ་ཚོས་མདོག །འགྱུར་ཙམ་བསྲེས་པ་བ་སོ་ཁ། །མར་གསར་ཁ་ལ་རམ་ཅུང་ཟད། །བསྲེས་པ་དཀར་ལྗང་ས་ལུ་ཁ། །དཀར་ལ་མཚལ་སྐྱ་ཅུང་ཟད་བསྣན། །དེ་དང་སེར་པོ་ཆ་སྙོམས་པར། །སེ་མི་ཁ་ཞེས་གསེར་མདོག་འབྱུང་། །མིང་གཞན་ངང་པ་གསེར་ལྡན་ཞེས། །དེ་ལ་ལི་ཁྲི་ཅུང་ཟད་བསྣན། །དམར་སེར་གུ་ལང་གསེར་འདྲ་འབྱུང་། །དཀར་ལ་མཐིང་སྐྱའི་ཁ་གུན་དང་། །མུ་ཟི་སེར་པོ་ཅུང་ཟད་བསྲེ། །དེ་ལ་གླང་ཆེན་ཁ་དོག་ཟེར། །དཀར་དྭངས་ཚོན་རམས་སྦྱར་མང་ཉུང་།།ཁྱད་ལས་སྦྱར་མཐིང་མཐིང་ནག་དང་། །མཐིང་སྐྱ་འོ་མ་ཁ་གསུམ་འབྱུང་། །དེ་བཞིན་དཀར་ལ་མཐིང་སྐྱ་བསྲེས། །འོ་ཁ་འོ་སྔོན་འོ་ཤང་ཁ། །ཆུ་ཡི་རླངས་སྨུག་སྤྲིན་ཁ་ཟེར། །དཀར་ལ་སྤང་སྐྱ་བསྲེས་པ་ན།།དཀར་ལྗང་སྤྲིན་ཆེན་ཁ་ཞེས་ཟེར།།དེ་ལ་སྔོ་སྐྱ་འོ་ཁ་སྣོན། །གཡུ་སྤྲིན་ཁ་ཞེས་བྱ་བ་འབྱུང་། །སྤྲིན་ཆེན་ཁ་ལ་བབ་བླ་སྣོད། །དེ་ལ་སྤྲིན་སེར་འབྱུང་བ་དང་། །ཡང་ན་ལི་ཁྲི་བསྣན་སེར་སྣུམ། །དཀར་དང་རྒྱ་ཚོས་བསྲེས་པ་ལ། །ན་རོས་ཞེས་བྱ་དེ་ལ་ཡང་། །སྐག་ཤེད་ཆེ་འབྲིང་ཆུང་བའི་མཐུས། །ན་དམར་ན་རོས་ན་དཀར་འབྱུང་། །ན་རོས་དག་ལ་རམས་བསྲེས་པས།།མོན་ཁ་ཞེས་བྱ་རམས་ཤས་ཀྱི།།མོན་དཀར་མོན་སྔོན་884

མོན་ནག་གསུམ།།ཞིབ་པར་ན་རོས་རིགས་གསུམ་པོ།།རེ་རེར་རམས་ཤེད་ཆེ་འབྲིང་ཆུང་།།བྱས་པས་མོན་ཁ་རིགས་དགུ་འབྱུང་།།མོན་ཁར་གསེར་བསྲེས་མོན་སེར་ཟེར། །མོན་ཁར་སེར་སྐྱ་བསྲེས་པ་ལ། །མཆིན་ཁ་ཞེས་འབྱུང་མོན་དཀར་ལ། །སྦྱར་བས་མཆིན་སྐྱ་མོན་ནག་ལ། །སྦྱར་བ་དེ་ལ་མཆིན་ནག་འབྱུང་། །མཆིན་ཁར་སྐག་བསྣན་མཆིན་སྨུག་འབྱུང་། །མཆིན་ཁར་བབ་ལ་ཅུང་ཟད་བསྲེས། །མཆིན་སེར་མཆིན་པ་ནད་བཏབ་མདོག །ན་རོས་ནང་དུ་སྣག་ཚའི་གཡའ། །བསྲེས་པར་མཆིན་ནག་རིགས་གཅིག་འབྱུང་། །དཀར་པོ་སྣག་ཚའི་གཡའ་བསྲེས་པས། །ཐལ་ཁ་ཞེས་བྱ་དེ་ལ་འབྱུང་། །དཀར་ཤས་ཆེ་ན་ཐལ་དཀར་ཏེ། །འདིར་ཡང་གླང་ཆེན་ཁ་ཞེས་གྲགས། །ནག་ཆེ་ཐལ་ནག་གསེར་ཐལ་སེར། །མཚལ་བུན་བསྣན་ན་ཐལ་དམར་ཟེར། །སྔོ་སྐྱ་བསྣན་ན་ཐལ་སྔོ་འབྱུང་། །དཀར་པོ་གཞི་གསུམ་དག་ལ་ནི།།མཚལ་གྱི་ཁ་བུན་བཞི་ཆ་གཅིག།བསྲེས་ལ་མི་ཤ་ཁ་ཤ་དཀར།།མཚལ་ཁ་ཅུང་བསྐྱེད་ཤ་དམར་འོང་། །མི་ཤ་ཁ་ལ་བབ་ལ་ཅུང་། །བསྲེས་པས་ཤ་སེར་འབྱུང་བའམ། །ལི་ཁྲིའམ་ནི་ལྡོང་རོས་དང་། །བསྣན་པས་ཤ་སེར་རིགས་གཉིས་འབྱུང་། །སྨུ་ཤ་ཁ་ལ་ཚོན་རམས་བསྲེ། །རྒས་ཤ་དྲང་སྲོང་བྲམ་ཟེའི་མདོག །ཅེས་བྱའི་ཤ་སྔོན་འབྱུང་བར་བཤད། །མི་ཤ་ཁ་ལ་སྨུག་པོ་བསྲེ། །དེ་ལ་ཤ་སྨུག་འབྱུང་བ་ཡིན། །མི་ཤ་ཁ་ལ་མོན་ཁ་བསྲེ། །དེ་ཡང་ཤ་སྨུག་རིགས་གཅིག་འབྱུང་། །དཀར་དང་སྨུག་པོ་ཆ་སྙོམས་ལས།།སེར་པོ་བསྲེས་དང་མ་བསྲེས་ལས།།སྨུག་སྐྱ་རིགས་གཉིས་འབྱུང་གི་འདུག །བབ་ལ་རམས་བསྲེས་སྦྱར་ལྗང་སྟེ། །དངོས་དང་ལྗང་སེར་885

ལྗང་ནག་གསུམ། །སྦྱར་ཤེད་རམས་ལ་དཔག་ནས་བྱ། །སྦྱར་ལྗང་ནང་དུ་དཀར་པོ་དང་། །མཐིང་གི་ཁ་བུན་བསྲེས་པ་ལ། །སྐུག་ཁ་སྨུག་གཞོན་ཁ་དོག་འབྱུང་། །དེར་ཡང་དཀར་སྐྱེད་ལྡོང་རོས་ཅུང་། །བསྲེས་ན་སྙག་སྨན་ཁ་ཞེས་འབྱུང་། །མཚལ་སྐྱ་ནང་དུ་དཀར་ཆུང་བསྲེ། །དམར་སྐྱ་གློ་བའི་ཁ་དོག་འབྱུང་། །གློ་ཁར་སེར་བསྲེས་གློ་སེར་ཏེ། །གློ་བ་ནད་ཀྱིས་བཏབ་པའི་མདོག།གློ་བ་དཀར་ཤས་ཆེ་བ་ལ། །དམར་སྐྱ་ལྕགས་བསྲེག་མདོག་ཅེས་ཟེར གློ་ཁར་དཀར་བསྣན་གློ་སྨུག་དང་། །རམས་བསྣན་གློ་སྔོན་སྣག་གཡོས་མདོག །མཚལ་གྱི་ཁ་བུན་ལ་གོང་བཞིན། །དཀར་སྦྱར་གློ་ཁ་མེ་ཏོག་མདོག །ཅེས་བྱ་སྔར་དང་མི་འདྲ་ཙམ། །མཚལ་སྐྱ་རྒྱ་སྣག་ཆ་མཉམ་ལ། བབ་ལ་ཅུང་ཟད་བསྣན་པར་བྱ། །ཇ་ཁ་ཞེས་བྱ་དེ་གསུམ་པོ། །ཆ་ལ་དཔག་ནས་ཇ་དམར་དང་། །ཇ་ནག་ཇ་སེར་གསུམ་དུ་བྱ། །ཇ་ཁར་སྐག་བསྣན་ཇ་སྨུག་འབྱུང་། །སྦྱར་ལྗང་བསྣན་ན་ཇ་ལྗང་འབྱུང་། །ཇ་ཁར་སྨུག་པོ་སྦལ་རྒྱབ་བསྣན། །དེ་ལའང་ཇ་སྨུག་རིགས་གཅིག་འབྱུང་། །ལྡོང་རོས་ནང་དུ་དམར་སྐྱ་དང་། །སྣག་ཚ་ཞད་ཙམ་རེ་བསྣན་པས། །རྫ་ཁ་ཞེས་བྱ་དེ་ལ་ཡང་། །དཀར་པོ་ཅུང་བསྣན་རྫ་སྐྱ་ཡིན། །རྫ་ཁ་དམར་ཤས་ཆེ་བའི་ནང་། །སྣག་ཚ་ཅུང་ཟད་ཤེད་སྐྱེས་པས། །དུད་ཁ་ཞེས་བྱ་དེ་ལ་ཡང་།སྔོ་སྐྱ་བསྣན་ན་དུ་སྔོན་འབྱུང་། །བར་མཚལ་ནང་དུ་སྐག་ཤེད་བསྐྱེད། །སྣག་ཚ་ཅུང་ཟད་བསྲེས་པ་ན། །སྦྱར་སྨུག་འབྱུང་དེར་དཀར་བསྲེས་པས།།སྨུག་སྐྱ་རྒྱ་ཞིང་ཁ་དོག་འབྱུང་།།ཙནྡན་རང་ནི་དམར་སྨུག་ལ། །རྒྱ་ཚོས་བསྲེས་པས་རྩེག་ནག་ཡིན། །སྣག་ཚར་དཀར་པོ་886

ཅུང་ཟད་བསྲེ། །ནག་སྐྱ་འབྱུང་དེ་བསྲེ་ཚོད་ཀྱང་། །སྟེང་དུ་སྣག་རིས་མངོན་ཙམ་བྱ། །དེ་ཡང་བསྲེ་ཚོད་རབ་འབྲིང་ཐ། །འདྲ་མིན་གསུམ་དུ་མཁས་པས་བྱེད། །སྦྱར་ལྗང་ལི་ཁྲི་བསྲེས་པ་ལ། །ཀོ་ཁ་ཞེས་བྱ་དེ་ལ་ཡང་། །བབ་ལ་རམས་དང་རྒྱ་སྐག་གསུམ། །སོ་སོར་བསྣན་པས་ཀོ་སེར་དང་། །ཀོ་ནག་ཀོ་སྨུག་སོ་སོར་འབྱུང་། །ཤ་དམར་ནང་དུ་སྔོ་སྐྱ་ཅུང་། །བསྲེས་པ་རི་དྭགས་མདོག་ཅེས་སྨྲ། རི་ཁ་དེ་ཡང་ཤ་དཀར་དང་། །ཤ་དམར་ཤ་སེར་ཤ་སྨུག་དང་། །ཤ་ཁ་སྦྱར་གཞིའི་ཁྱད་པར་ལས། །རི་དཀར་རི་དམར་རི་སེར་དང་། །རི་སྨུག་རི་སྔོན་ལྔ་རུ་འབྱུང་། །ལྡོང་རོས་ནང་དུ་བར་མཚལ་བསྲེ། ངུར་དམར་རྒྱ་མེན་ཁ་དོག་འབྱུང་། །རྒྱ་ཁ་དེ་ལ་དཀར་དང་སེར། །སོ་སོར་བསྲེས་ལ་རྒྱ་དཀར་དང་། །རྒྱ་སེར་གཉིས་སུ་བྱེད་པ་སྣང་། རྒྱ་དཀར་ནང་དུ་སྐག་བསྲེས་ན། །རྒྱ་སྨུག་འབྱུང་བ་སྟོང་ཁུན་ལུགས། །ལི་ཁྲི་བབ་ལ་ཅུང་བསྲེས་པར། །ངུར་སེར་ཉི་མའི་ཁ་དོག་འབྱུང་། །ལི་ཁྲི་ལ་ནི་དཀར་བསྲེས་པས། །ངུར་སྐྱ་ཆུ་བྱ་ངང་བའི་མདོག །དེ་ལ་བབ་ལ་སྐག་སོ་སོར། །བསྲེས་ལ་ངང་སེར་ངང་སྨུག་འབྱུང་། །ལི་ཁྲི་སྣག་ཚའི་གཡའ་བསྲེས་ན། །ངུར་ནག་ཞིབ་མ་ངུར་མོག་ཟེར། །མཚལ་སྐྱ་བབ་ལ་བསྲེས་པ་ལ། །དམར་སེར་མེ་ཡི་མདོག་ཏུ་བཤད། །དེ་ལ་དཀར་པོ་ཅུང་བསྲེས་པ། །ལི་རྫུ་ཞེས་བྱའི་དམར་སེར་འབྱུང་། །བབ་ལར་དཀར་བོ་ཅུང་ཟད་བསྲེ། །སེར་སྐྱ་སྐྱེར་དཀར་མེ་ཏོག་མདོག །བབ་ལར་མྱང་རྩི་སྤྲས་བསྲེས་པས། །མེ་ཏོག་སེར་ཆེན་ཁ་ཞེས་འབྱུང་། །ཏིག་ཏའི་མེ་ཏོག་ཁ་ཡང་འདོད། །བབ་ལར་རྒྱ་ཚོས་བསྲེས་པ་ལ། །887

སེར་སྨུག་ཆུ་སེར་མདོག་ཏུ་འབྱུང་། །བབ་ལར་སྣག་ཚའི་གཡའ་བསྲེས་པས།སེར་ནག་སེར་གཡའ་ཁ་རུ་སྨྲ།།སེར་པོའི་ནང་དུ་དཀར་པོ་དང་།།མཚལ་སྐྱ་ཁ་བུན་རྒྱ་སྐག་དང་། །སྣག་ཚའི་གཡའ་གཅིག་བསྲེས་པ་ལ། །ཟི་རྒྱུན་ཞེས་ཟེར་འགའ་ཞིག་གིས།།བྱང་ཁ་ཞེས་ཀྱང་སྨྲ་བར་སྣང་།།དེ་ལ་སེར་ན་ཟི་སེར་དང་། །ནག་ན་ཟི་ནག་ཟེར་བ་ཡིན། །སྔོ་སྐྱ་རྒྱ་ཚོས་བསྲེས་པ་ལ། །རཀྟ་ཁ་ཞེས་ཟེར་བ་ཡིན། །དེ་ལ་དཀར་སེར་ལི་ཁྲི་རམས།།སོ་སོར་བསྲེས་པས་རག་དཀར་དང་། །རག་སེར་རག་དམར་རག་མདོག་འབྱུང་། །མཐིང་སྤང་དབྱེ་བ་ལྔའམ་བཞི། །སོ་སོར་ཕན་ཚུན་བསྲེས་པ་ལ། །གཡུ་ཁ་ཞེས་བྱ་སོ་སོ་ལ། །གཡུ་སྨུག་གཡུ་ཆེན་གཡུ་དཀྱུས་དང་། །གཡུ་སྐྱ་གཡུ་དཀར་རྣམ་ལྔ་འབྱུང་། །དེ་ཡང་མཉམ་ལ་གཡུ་དྭངས་ལྔ་། །མཐིང་མང་གཡུ་སྔོན་རིགས་ལྔ་དང་། །སྤང་མང་གཡུ་ལྗང་རིགས་ལྔ་འབྱུང་། །མཐིང་སྤང་དབྱེ་དཀའ་ཆ་མཐུན་གཡུ། །དེར་ཡང་ཆ་ཤས་དབྱེ་བ་གསུམ། །རང་བྱུང་གཡུ་ཁ་ཞིག་ཀྱང་འབྱུང་། །མཐིང་ནག་རེ་དང་བསྲེས་པ་ལ། །ལྕགས་ནག་འབྱུང་ཞིང་དེ་ལ་ཡང་། །རྒྱ་ཚོས་བསྲེས་ན་མུ་མེན་ཁ། །སྔོ་སྐྱར་རྒྱ་མཐིང་ཞད་ཙམ་བསྣན། །དེ་ལ་མཁས་པས་ལྕགས་དམར་ཟེར།།རྒྱ་མཐིང་ན་རོས་དང་སྦྱར་ན།།མཆོང་ཁ་ཞེས་ཟེར་དེ་བཞིན་དུ། །བར་མཐིང་ན་རོས་སྦྱར་བ་ལ།།མཆོང་ཆེན་ཞེས་སུ་བཤད་པ་ཐོས། །མཚལ་ཆེན་དང་དུ་དཀར་པོ་ཅུང་། །བསྣན་པས་རྟ་རྒྱུན་མདོག་ཟེར་རོ།།བར་མཚལ་ལ་ནི་རྒྱ་ཚོས་བསྲེ།།དམར་ཆེན་ཁྲག་མདོག་ཅེས་སུ་སྨྲ་། །གློ་ཁ་སྐག་ཅུང་བསྲེས་པ་ལ། །ཁྲག་མདོག་དཀྱུས་མ་བྱེད་པ་མང་ །888

མཚལ་ཆེན་ནང་དུ་རྒྱ་ཚོས་བསྲེ། །དམར་སྨུག་གྲིབ་ནག་མདོག་ཏུ་བཤད། །གཡུ་སྐྱ་མྱང་རྩི་སྤྲས་ཀྱི་ཁ།།ཅུང་ཟད་བླངས་ལ་སྤྲང་རྩིའི་རྒྱུན།།ཞེས་པ་སྟོན་ཁུན་བཟོ་བོས་བཏགས། །གསེར་དངུལ་བསྲེས་ལ་ལི་དཀར་དང་། ལི་སེར་ཆ་ལ་དཔག་པ་དང་། ཆ་མཉམ་ལི་དཀྱུས་འབྱུང་བ་ཡིན། །ལི་དཀྱུས་ལ་ནི་ཟངས་དམར་ཅུང་།།བསྣན་ན་ལི་དམར་མདོག་ཏུ་བཤད།།དངུལ་ཟིལ་དང་ནི་ལྷང་ཚེར་ལ། །དངུལ་ཁ་འདྲ་མིན་རེ་རེ་འབྱུང་། །དངུལ་དང་དངུལ་ཁ་དངུལ་སྐམ་སོགས། །ཁ་རྩི་བསྒྱུར་བའི་གསེར་བསྒྱུར་རིགས། །ཁོ་བོས་བྱས་པའི་བཟོ་ཡིག་ལྟོས།།དེ་ལྟར་འཕྲུལ་སྡེབས་ཚོན་གྱི་མདོག།བྱེ་བྲག་དབྱེ་བའི་རྣམ་གྲངས་ནི། །བརྒྱ་དང་ང་དགུ་དབྱེ་བ་ཙམ། །མཁས་པའི་ཕྱག་ལེན་ཁོ་བོས་མྱོང་།།ད་ནི་གསུམ་པ་ཚོས་བྱེད་པའི་ལས་ཚོགས་ལ། བཙོད་ཚོས་བྱེད་པ་ནི།བཙོད་ལེགས་པ་ཞིབ་ཏུ་བརྡུངས་ལ་ཆུར་བཏབ་ནས་ཁུ་བ་ལེགས་པར་་་་་་་་་འདོན། ལུ་བ་དེ་ཆུས་ལེགས་པར་བཀྲུས་ནས་སྐམ་དུ་བཅུག རབ་ཞུན་ཚོས་བྱེད་ན། ཞུ་མཁན་བཟང་པོ་བཙོས་པའི་ཁུ་བར་ལུ་བ་བཅུག་ལ་ཅུང་ཟད་བཙོས་པ་ཇ་ཡུན་ཙམ་བཞག་ནས་བཏོན་ལ་སྐམ། འབྲིང་སྐྱུར་ཚོས་བྱེད་ན།ཚུར་གྱི་ཆུ་ནང་དུ་སྔ་མ་ལྟར་བྱེད། ཐ་མ་ལྷམ་མམ་སེ་ཡབ་ཀྱི་ཁུ་བར་སྔ་མ་ལྟར་བྱེད།དེ་ནས་བཙོད་ཁུ་དྲོན་མོའི་ནང་དུ་ལུ་བ་བསྲུབ།བཙོད་ཁུ་མང་པོ་སྣོད་མང་དུ་བཤམས་པའི་དྭངས་མར་འདྲེན་པའི་རྒྱ་ཚོས་བྱེད་ན། གཅིག་ནས་གཅིག་ཏུ་འདྲེན།དེ་རྗེས་ལུ་བ་ཨེན་ཙམ་རེ་འཇིག་པ་རིམ་པས་འགྲིམ།889

དེ་རྗེས་ལྭ་བ་གཅིག་ཡུན་དུ་འཇོག་པ་སོགས་ཚོས་རབ་འབྲིང་ཐ་མ་བྱེད་པ་བོད་པའི་ལུགས་སོ། །བོད་ཆེན་པོའི་ལུགས་ནི། བཙོད་དཀོན་པའི་དབང་དུ་བཏང་ནས་མུག་ཚོས་ཞེས་ཟེར་བའི་ལུགས་ཏེ། ལྷུམ་མམ། སེ་ཡབ་བམ། ཆུ་ལོའམ། ཆང་ངམ། འོབ་ཚེར་འབྲས་བུ་དང་ལྔ་པོ་སྔ་མ་བཟང་། ཕྱིར་རིམ་པས་ཞན་པའི་གང་འཛོམས་ཁུ་བ་ལེགས་པར་བླངས། སིགས་མ་བཙགས་ནས་དོར། སྐྱུར་ཁུ་དེ་དག་ལ་བཙོད་ཞིབ་པར་བཏགས་པའི་ཕྱེ་མ་བཏབ་ལ་བཙོས་ནས་ཁུ་བ་ཐོན་ངེས་བྱེད། ལུ་བ་ཚི་དག་པར་བཀྲུས་ལ་སྐམ་པ་དེ་བཙོད་ཁུ་ཚན་མོ་དེར་བསྲུབ་ལ། ཡུན་དུ་འཇོག་པ་ཡིན། དེ་དག་གང་ཡང་སྐམ་དུ་འཇུག་ལ་ཁ་འགུག་པ་ནི། ཚོས་རབ་ལ་བུལ་ཏོག་ཁུ་བ། དེ་འོག་ལ་ཤིང་སྲེག་ཐལ་དཀར་པོ་སླེའུར་བླུག་ལ་ཆུས་བྲན་པའི་འཛར་ཁུ། དེ་འོག་ཐང་ཚའི་ཁུ་བ། དེ་འོག་རྡོ་ཞོ་སྟེ་གང་ཡང་བཙོད་ཁུ་དང་བསྲེས་པའི་ཚན་མོའི་ནང་དུ་ལྭ་བ་བསྲུབ། ཡུན་རིང་ཐུང་དང་གར་སླ་བལྟ་ཞིང་བྱེད། ཁུག་ནས་འབབ་ཆུར་བཅུག་ལ།ཡང་ཡང་སུག་པར་དག་པར་བཀྲུས་ལ་སྐམ་མོ། །བཙོད་ཁུར་བཅུག་པ་དང་ཁ་འགུག་དུས་སོགས་ལྭ་བ་སྲུབ་ཚེ་མྱུར་བ་དང་།ནུབ་ཆེ་ཆུང་སྔ་ཕྱི་མ་ནོར་བ་ཡང་ཡང་རླབ་འདྲེན་ཕུར་སྦུབ་བྱ་བ་གལ་ཆེ།མ་བྱས་ན་སྔ་ཕྱི་ཁྱད་ལས་ཚོས་ཟ་ཆེ་ཆུང་གི་ཁྲ་ཆོ་ལེ་བ་ཡོང་དོགས་ཡོད།རྒྱ་ཚོས་བྱེད་པའི་ལག་ལེན་ནི། དང་པོ་རྒྱ་སྐག་རྩིང་ཞིབ་ནས་ཙམ་བརྡུངས། དེ་ནས་ཚ་ཚོས་གྲང་ཚོས་གཉིས་ཡོད་པའི་དང་པོ་ཚ་ཚོས་ནི། རྒྱ་སྐྱེགས་དེ་ཞུ་མཁན་བཟང་པོའི་ཁུ་བར་བཏབ་ལ་ཁུ་བ་ལེགས་པར་འདོན།890

དེ་ལ་ནས་བཟང་པོའི་རྩམ་པ་བར་རྩིང་བཏབ་ལ། ཆུ་ཐང་ཤིན་ཏུ་སླ་ཤོས་མདོག་འགྱུར་ཙམ་བྱ། དེ་ལ་ཆང་རྩི་བུབས་རེ་བཙོ་བའི་ཚོད་ལ་ཆང་ནོན་ཆེ་ཙམ་ཞིག་ཞིབ་ཏུ་བཏགས་ལ་འདེབས།ལྭ་བ་སོགས་བཅུག་ལ་སྲུབ་ནས་དྲོད་བཟང་ཙམ་ལ་ཆང་དྲི་མ་བྲོ་བར་བསྙལ། ཡང་ཁུ་བ་བཙིར་ནས་ལྭ་བ་བཏོན་ནས་སྐམ།ཚོས་ཁུ་ཅུང་ཟད་བསྲེས་ནས་ལྭ་བ་བསྲུབས་ནས་སྔར་ལྟར་བསྙལ།དེ་ལྟར་ལན་དུ་ཙམ་དགོས་ཀྱང་ཆུ་མདོག་དམར་ཙམ་མ་གཏོགས་མ་ལུས་་་་་པར་མ་ཟོས་བར་དུ་བྱའོ། །གཉིས་པ་གྲང་ཚོས་བྱེད་པ་ནི། རྒྱ་སྐྱེགས་གོང་ལྟར་བརྡུང་བ་དེ་ཆུ་དྲོན་ནང་དུ་བཏབ་ལ། ལྭ་བ་བཅས་སྔ་མ་ལྟར་ཞག་གསུམ་ཚུན་ཡང་བསྙལ་བྱེད། དེ་ནས་བཏོན། ལྭ་བ་སྐམ། ཞུ་མཁན་ཁུ་བ་གར་མ་བླུག་ལ་ཅུང་ཟད་བསྲེས་ལ་དཀྱུས་སྦྱངས་བྱས། ལྭ་བ་བཅུག་ནས་སྔར་ལྟར་བསྙལ། འདི་དུས་སྨུག་པོ་འདོད་ན་ཚ་ལ་བཟང་པོ་ཆུ་མ་བཅད་པ་ཚྭ་འདེབས་ཙམ་ཞིག་བཏབ་ནས་སྙལ་ལོ། །ཚོས་གོང་འོག་ཐམས་ཅད་ཚོས་སྣོད་ལྕགས་མི་རུང་།རྒྱ་ཚོས་སྣོད་ཟངས་དགོས།རམས་ཚོས་བྱེད་ཐབས་ནི། རབ་ནི་ཚོན་རམས། འབྲིང་ཚོས་རམས།ཐ་མ་ལྕགས་རམས་སྟེ། གང་རྙེད་རྡོ་གཏུན་གང་ལུག་བལ་ཆུ་ལ་བཀྲུས་པའི་ཚི་ཁུ་གར་མ་དང་སྦྱར་ལ། ཚོན་ལྟར་ཡང་འདུལ། སིགས་མ་མེད་པ་སྣག་ཚ་འདུལ་ལེགས་པ་ཙམ་བྱ། དེ་ལ་བྱང་བུལ་དཀར་པོ་དང་། ཆུ་བུན་པའི་རྩ་བ་སེར་པོ་བཏགས་པའི་ཕྱེ་ཅུང་ཟད་ཚྭ་འདེབས་ཆུང་ཚོད་ཅིག་བཏབ་ལ་་་་་་་་་འདྲེས་པར་སྦྱངས། རྫ་ཟངས་ཁྲོ་ནག་སོགས་ཀྱི་སྣོད་དུ་བླུག་ལ་དྲོས་ཙམ་891

བསྲོས་ནས་ལྭ་བ་བཅུག་ནས་སྲུབ་ཅིང་མ་གྲང་བར་ཆང་ལྟར་བསྙལ། ཞག་རེ་ནས་ལྟ་ཞིང་སྐམ་སྙལ་སོགས་ཡང་ཡང་བྱ། རམས་ཁུ་སྔོ་མདངས་ཡོད་ཙམ་མ་གཏོགས་ལྭ་བས་མ་ཟོས་བར་དུ་བསྙལ། སྐག་རམས་ཀྱི་ཚོས་དེ་གཉིས་ཀ་ཁ་ཁེབས་དམ་པོ་བྱས་ནས་རླངས་པ་མ་ཤོར་བ། རྟ་ལུད་ཅུང་ཟད་རློན་པ་ཉི་མ་ལ་བསྲོས་ནས་ཚ་ལངས་ཏེ་རླངས་པ་འཐུལ་བས་ནུབ་པར་་་་་་་འགེབས།དེ་རྒྱབ་ཁེབས་སོགས་དྲོ་བ་བྱ་དགོས་སོ།།སེར་པོ་ཆུར་ཚོས་བྱེད་པའི་ཐབས། ཆུ་རྩ་སྡོང་པོ་ཅན་ཆོ་ལོ་མ་ཟེར་བའམ་སྙ་ལོའི་ལོ་མ་གང་རིགས་དབྱར་སྨད་ལོ་མའི་རྩེ་སེར་བའི་དུས་སུ།འདི་དབྱར་སྟོད་བཏུས་ན་ཁ་དོག་སྔོ་ལྗང་ལས་མི་ཡོང་། མ་རུལ་བར་ཚགས་བྱས་ནས་སྐམ་དུ་བཅུག སེར་ཚུལ་བཟང་པོ་ཆུ་ཚན་ནང་དུ་སྦྱངས། ཡང་ན་སིང་པོར་སྦྱང་། བགྲུང་དུ་བཅུག་ནས་ཁུ་བ་ཡང་ཡང་འདོན་ལ་སྣོད་ཅིག་ཏུ་བསགས། སླར་ཡང་སྙིགས་མ་སྐྱུར་ཞད་ཡོད་ཙམ་པའི་ཁུ་བ་བླངས་ལ། དེའི་ནང་དུ་ཆུ་ལོ་སྙ་ལོ་གང་ཡིན་ཉི་མ་གཅིག་ཙམ་ལ་བཙོ། ཁུ་བ་གར་མོར་ཐོན་པ་དང་སྙིགས་མ་བཙགས་ནས་ཕྱིར་དོར། དེའི་ཁུ་བར་ཚུར་ཁུ་ས་སྙིགས་མེད་པ་དེ་བསྲེས་ལ། མཛུབ་མོས་མི་ཚུགས་ཙམ་བསྲོས་ནས་ལྭ་བ་བཅུག་སྟེ་བསྲུབ་ཅིང་། ཁ་བཀབ་ལ་ཞག་གཅིག་བསྙལ། ཡང་ཕྱུངས་ལ་ཁུ་བ་སེར་ན་སྲོས་ལ་སླར་ཡང་བསྙལ། ཆུ་མདོག་སེར་མདོག་ཙམ་མ་གཏོགས་ཟོས་ནས་ཕྱུངས་ལ་སྐམ། དེ་ནས་ཁ་འགུག་པ་ནི། ཚུར་ཁུ་སྔ་མ་དེའི་ནང་དུ་བུལ་ཏོག་བཏབ་པའམ། ཡང་ན་ཤིང་ཐལ་གྱི་གྲུངས་ཆུ་སྔར་བཤད་པ་ལྟར་རམ་ཡང་892

ན་ཁང་མིང་གི་སྣུམ་འབོལ་ལྕེ་ལ་རེག་ཚེ་ཚ་ཧྲག་བྱེད་པ་ཆུར་སྦྱངས་་་་་་་་་་་་་་བགྲུངས་པའི་ཁུ་བའམ།བྲ་བོ་རྗེན་བཏགས་བྱས་པའི་་རྩམ་པ་ཆུར་སྦྱངས་ལ་སྙིགས་མ་དོར་བའི་ཁུ་བ་སོགས་གང་རིགས་ཤིག་དང་བསྲེས་ལ། དྲོས་པར་བསྲོས་ནས་ལྭ་བ་དེ་ཡུན་རིང་དུ་སྲུབ་ཅིང་བཞག་པས་སྔོན་ལས་སེར་ཁ་ཆེ་བ་འབྱུང་།འོན་ཀྱང་འགུག་རྫས་དེ་དག་གི་ཁྱད་པར་ལས་ཅུང་ཁ་དོག་འདྲ་མིན་རེ་འབྱུང་། ཅུང་ཟད་དམར་ཁ་ཡོད་པ་འདོད་ན་འགུག་རྫས་དེའི་ནང་དུ་ས་བཙག་དམར་པོ་ཅུང་ཟད་བཏབ་ནས་འདྲེས་པར་སྦྱངས་ནས་སྔ་དྲོ་་་་་ཙམ་བགྲུང་བའི་དྭངས་མས་འགུག་པར་བྱའོ། །དེ་ནས་ལྭ་བ་དེ་ཆུ་ལ་བཀྲུས་ནས་སྐམ་པས་་འབུས་སོ།།ངུར་ཚོས་བྱེད་ཐབས་ནི། རྐྱང་ཚོས་ལྡན་ཚོས་གཉིས་ལས། དང་པོ་རྐྱང་ཚོས་ནི། ཐེར་མའམ་ལེ་ནེ་ཆོས་གོས་འོས་པ་དེ་བཙོད་ཚོས་ལ་སྔར་བཤད་ལྟར་དྲངས་ནས། ཁ་དོག་གང་ལྟར་འདོད་པ་དེ་ཙམ་ཚོས་བླུད་ནས་ཁ་མི་འགུག་པར་བཀྲུས་ལ་སྐམ་པས་ངུར་ཁ་འོང་། དེ་ཡང་ཞུན་ཚོས་དང་སྐྱུར་ཚོས་ཀྱི་ཁྱད་འདྲ་མིན་འོང་། ལྷམ་སོགས་ཀྱིས་ཀྱང་འབྱུང་། དེ་ནི་ངུར་ཁ་བྱ་ཐབས་སོ། །གཉིས་པ་ལྡན་ཚོས་བྱེད་པ་ནི། དང་པོ་སེར་ཚོས་གོང་ལྟར་ལས་ཁ་མ་བཀུག་པ་བྱས་ནས་སྐམ་ལ་བཙོད་ཚོས་ལ་དྲངས། ངུར་སེར་ངུར་དམར་གང་འདོད་ལྟ་ཞིང་ཚོས་བྱ། བུལ་ཏོག་གི་ཁུག་བརྒྱབ་ན་ཅུང་སྣུམ་པ་འབྱུང་ཡང་ཚོས་ཚོད་ལ་དཔག་དགོས་པས་ལྟ་ཞིང་བྱ།ལྗང་ཚོས་བྱ་ཐབས་ནི།དང་པོ་རེམས་ཚོས་བྱས་ལ་སྐམེ།དེ་རྗེས་སེར་893

ཚོས་ལ་དྲངས་པས་ཡོང་།དེ་ཡང་རམས་ཚོས་བླུད་ནན་ཆེ་ཆུང་དག་ལས།སྔོ་སྐྱ་ལ་ལྗང་སེར། སྔོན་པོ་ལ་ལྗང་གུ། སྔོ་ནག་ལ་ལྗང་ནག་འབྱུང་ངོ་། །སྔོན་དུ་སེར་ཚོས་བྱས་ལ་རྗེས་ནས་རམས་ཚོས་བྱས་ཀྱང་ཡོང་། སྔོ་ཚོས་སྔོན་དུ་བྱས་པ་ལ་རྙིང་ན་ཟད་ཤུལ་སྔོ། སེར་ཚོས་སྔོན་དུ་བྱས་པ་ཟད་ཤུལ་སེར་བ་ཡིན།དེ་བཞིན་སྔར་གྱི་བཙོད་ཚོས་ཀྱང་ཞུན་ཚོས་ཟད་ཤུལ་དམར།སྐྱུར་ཚོས་ཚུར་གཞི་ཅན་ཟད་ཤུལ་སེར་བ་ཡིན་ནོ། །ནག་ཚོས་བྱ་ཐབས་ནི། དང་པོ་རམས་ཚོས་སྔོ་ཏང་ངེ་བ་བྱ། དེ་རྗེས་སྐམ་ནས་རྒྱ་ཚོས་ལ་ཚོད་པར་བྱས་པས་ནག་ལ་འཚེར་བ་སྣག་མདོག་ཡོང་བ་ཡིན།ཁྲ་ཚོས་ཐིག་མ་བྱ་བ་ནི། དང་པོ་ལྭ་བ་དེ་ཤིན་ཏུ་དག་པར་བཀྲུས་ལ་སྐམ། དེ་ནས་ཐིག་ཇི་ལྟར་འདོད་པའི་དཀར་དམར་སེར་གསུམ་བྱ་འོས་དེ་བཞིན་ཚོམ་དུ་བསྡུས་ལ་རྩིད་སྐུད་ནག་པོས་དམ་པར་བསྡམས་ནས་རམས་ཚོས་ལ་སྔོན་པོར་བཙོ། དེ་ནས་བཅིངས་པ་བགྲོལ་ཏེ། སླར་སྔོན་པོ་འཇོག་འོས་གང་ཡོད་དང་དཀར་པོ་དགོས་རིགས་སྔ་མ་ལྟར་བཅིངས། དམར་པོ་དགོས་རིགས་དང་ནག་པོ་བྱ་འོས་མི་བཅིང་ལ་བཏང་ནས་རྒྱ་ཚོས་ལ་བརྒྱབ།དེས་བར་སྟོང་ཐམས་ཅད་ནག་པོར་སོང་ནས་དམར་པོ་ཟོས། སྔོན་པོ་ལུས།ཁྲ་བོར་འགྲོ།སླར་སེར་པོ་དགོས་རིགས་མ་གཏོགས་སྔ་མ་ཀུན་བཅིངས་ནས།གཞོང་པ་སྲབ་མོའི་ཞབས་ལ་བུག་པ་གྲུ་བཞི་ཆུང་ངེ་བ་མང་དུ་བྱས་པའི་་་་་་མིག་ནས་ཐིག་ཐུམ་རྣམས་དྲངས། ཚགས་དམ་པར་འཐེན་ལ་སེར་པོར་འོས་པ་ཕྱི་ལ་མཐོང་བ་ནས། གཞོང་བའི་ཞབས་སེར་ཚོས་བསྒྲུབས་ནས་ཡུན་དུ་894

བཞག་པས་སེར་པོར་སོང་བ་ཀུན་བཀྲོལ་ནས་འབབ་ཆུར་བཀྲུའོ། །རིགས་དེས་འགྲེ་བས་རྒྱ་ཐིག ལྗང་ཐིག སེར་ཇིག་སོགས་ཀྱང་བྱའོ། །དཀར་ཐིག་བྱེད་པ་ན། གཞོང་བའི་ཞབས་མིག་ཀུ་རུ་ཁར་བྲུས་པ་ནས་ལྭ་བ་བཞི་ཚོམ་དུ་དྲངས་པས།འབུར་མགོ་རམ་ལ་སྣུབ་པས་སྔོན་པོ་དང་། དེ་བཞིན་རྒྱ་ཚོས་ལ་སྣུབ་པས་དམར་པོ་ལེན་རེས་ཀྱིས་གང་འདོད་བྱེད་པ་ཡིན།དཀར་ཚོས་བྱ་ཐབས་ནི། ལྭ་བའམ་བལ་སྣམ་གང་ཡིན་པ་དེ་སུག་པ་བཟང་པོ་བཏགས་པའི་ཕྱེ་མ་ཆུ་ཚན་དུ་བཏབ་ལ་དཀྲུགས་པའི་ནང་དུ་སྦུབ་ལ་ཞག་གཅིག་སྙལ། དེ་ནས་སུག་ཆུ་དེ་ཉིད་དང་མཉམ་དུ་གཞོང་བའི་ནང་དུ་བསླང་སྲུབ་ཀྱིས་བཀྲུས་ཞིང་ཆུ་གྲང་མོ་རིམ་པས་གསབ་ལ་སྲུབ་ཅིང་ཁུ་བ་སྔ་མ་ཕོ། རིམ་བཞིན་ཆུ་གསབ་པས་ཆུ་སྔོན་མ་གཏོགས་སུག་དྲི་མ་སོང་བར་བཀྲུ་པས་ཤིན་ཏུ་དཀར་པོ་དུང་ལྟར་འགྲོའོ། །འགའ་ཞིག་གིས་སུག་པའི་ནང་དུ་ཚོས་པའང་ཡོད། རྒྱ་ནག་པོས་གོས་ཆེན་དང་ཁ་བཏགས་སོགས་དཀར་ཚོས་བྱེད་རྫས་ས་འོག་ནས་རྐོས་པ་གྲོ་མ་འདྲ་བ་ཞིག་འདུག་ཀྱང་་་་་་་བོད་འདིར་མི་འདུག་གོ ། ་ཕྱིང་དམར་ཁྲ་ཚོས་བྱེད་ཐབས་ནི། ཕྱིང་པ་སྲབ་མོ་ཤིན་ཏུ་དྭངས་པ་སྲབ་མཐུག་མེད་པ་ཚད་མཉམ་པ་གཉིས་བཞག་ལ་སོ་སོར་བརླིང་། རབ་ཏུ་ཞུགས་ནས་འཇོག་རན་པ་ལ་ཉེ་བའི་དུས་ཆུས་ལེགས་པར་བཀྲུ། ཆུ་འཛར་དུ་བཅུག་ལ་དེ་གཉིས་མཉམ་པར་འཐེན་བཀོད་ལ་མཉམ་པར་བྱ། སྐམ་དུ་བཅུག་སྟེ་སྐམ་ཐག་མ་ཆོད་ཅིང་ནེམ་ནེམ་པའི་དུས། ཆུ་ཚན་ནང་དུ་བག་ཕྱེ་895

དཀར་ཞིབ་བཏགས་ནས་སྦྱངས་པ་སྟོན་ཞོ་ཙམ་སྲབ་མཐུག་རན་པར་་་་་་་་་་བྱུགས་ནས། ཕྱིང་བ་གཉིས་ཁ་སྦྱར་ཏེ་མཐའ་སྐུད་ཟུང་གིས་མི་འཁྱུག་པར་བྱས་ལ། དྲིལ་ཤིང་ལ་དྲིལ་ཏེ་བརླིང་བྱས་པས་དབྱེར་མེད་དུ་འབྱར་ནས་བག་ཆུ་ཕྱིར་མ་དོན་པ་དགོས།སྐམ་དུ་བཅུག་སྟེ་དེ་ལ་རི་མོ་སྤོས་བརྒྱ་གཡུང་དྲུང་ལག་བསླས། མེ་ཏོག་ཤིང་ལོ་པ་ཏྲ། སྲོག་ཆགས་གཟུགས་བརྙན་སོགས་གང་དང་གང་དགོས་པ། བག་ཞིབ་ཆུ་ཉག་ཆགས་ཙམ་ལ་སྦྱངས་པ་ལུག་ཞོ་གར་ཤོས་ཙམ་གྱིས་བྲིས་ལ། སྐམ་ཐག་ཆོད་པ་ནས་ཚོས་ཟངས་ཡངས་པའི་ནང་དུ་ཚོས་ལ་ནུབ་པར་བཅུག་ནས་ཕུར་སྲུབ་མི་བྱེད་པར་ཡུན་དུ་བཞགཚོས་ཟོས་ནས་བླངས་ལ་ཕུར་སྲུབ་མི་བྱེད་པར་ཆུ་ཆེན་པོ་ལ་དྲངས་ནས་་་་་་་ཅུང་ཟད་དག་པར་བྱ། སྐམ་ནས་བག་སྐྱོ་གྲིས་ཟད་པ་བག་རིས་ཞབས་དཀར་པོར་འགྲོ་བ་དང་། བར་དུ་སྦྱར་དམ་ཆུས་བྱས་པའི་སྐབས་ཀྱིས་ཚུར་མི་ཐག་པས། ཕྱི་ལོགས་གང་མཐོང་གི་ངོས་གཉིས་ཚོས་ཀྱིས་ཟ་བ་ཡིན་ནོ།།ད་ནི་ཀོ་བ་ཚོས་བྱེད་པའི་ལས་ཚོགས་བཤད་དེ།ཀོ་བའམ་ར་ལུག་གི་པགས་པ་སོགས་གང་ཡང་། དབྱར་དཔྱིད་སོགས་ནམ་ཟླ་དྲོ་དུས། ཟངས་སོགས་སྣོད་ཡངས་པོར། ཆུ་དྲོན་མོར་བུལ་ཏོག་ཀོ་བུབས་རེ་ལ་ཕོར་རེ་ཙམ་གྱི་ཚོད་བཏབ་པའི་ནང་དུ་ཀོ་རློན་བཅུག་ལ། ཞག་གསུམ་ཚུན་གང་དགོས་ལྟ་ཞིང་དྲོ་བར་སྙལ།བལྟས་ལ་གྲི་ལྟག་གིས་སྤྲུ་དང་སྐྱི་མཉམ་དུ་འདེད་ཆོག་པའི་ཆ་མཉམ་འབྱུང་བའི་སྤུ་སྐྱི་མ་སྣད་པར་ལེགས་པར་ལེན། ཆུ་དེ་ཉིད་སྲུབ་བརྡུང་བྱས་ནས།ཁྲག་དང་ཆུ་སེར་མ་ལུས་པ་ཤིང་བྲེས་ལ་བཀབ་སྟེ།གྲི་896

ལྟག་གམ་རྟ་རྐྱང་གི་རྩིབ་བུར་གྱིས་བཞར། ཤ་ལེགས་པར་བཅད་པས་སྲབ་མཐུག་སྙོམས་པར་བྱས། སྣུམ་མ་བསྐུས་པར་སྐྱ་མཉེད་བྱེད་པ་ནི་ཀོ་ལྤགས་ཐམས་ཅད་ཚོས་གང་འདྲ་བྱེད་ཀྱང་འདྲའོ།།དམར་ཚོས་བྱེད་ན། དེ་ལ་རྒྱ་ཚོས་ཁུ་བ་ཕྱུང་དུས་ཚ་ལ་བཏབ་ནས་བྱུག་པའམ། ཡང་ན་ཤིང་སྟག་པའི་ཤུན་ལྤགས་རྒན་པོ་དམར་སེར་ཤ་སྐམ་འདྲ་བ་དེ་མང་དུ་བཙོས་པའི་ཁུ་བ་དམར་པོ་གར་མ་མཛུབ་མོ་ཚུགས་་་་་་་་་་བཟང་ཙམ་དུ་བསྲེས་པའི་ནང་དུ་ཀོ་ལྤགས་དེ་སྲུབ་ལ་ཞག་གཅིག་སྙལ།ནངས་པར་ཀོ་བ་བཏོན། ཡང་བསྲོ་ཞིང་སྙལ་བ་སོགས་ནན་གང་དགོས་བྱེད།ཁ་དོག་དམར་སེར་དུ་བྱུང་ནས།ཤིང་ཐལ་ལམ་བུལ་ཏོག་སོགས་གང་འགབ་ལྟ་ཞིང་སྐྱི་ལ་བྱུག་པས་ཁ་འགུག དེ་ལྟ་བུ་ཤིང་བེར་རྒན་གྱི་བར་ཤུན་ནམ།ལྟར་བུའི་ཤུན་ནམ། རྟ་མོན་པའི་རྩ་བའམ། བཙོད་དང་ལྷམ་རྩ་སོགས་ཀྱིས་ཀྱང་འབྱུང་།ཁྱད་པར་ཕྱི་མ་གསུམ་གྱི་ཁ་འགུག་རྡོ་ཞོ་དྭངས་མས་བྱའོ།།སེར་ཚོས་བྱེད་པ་ནི།རྡོ་དྲེག་དམར་པོ་ས་རྡུལ་མེད་པའི་ཁུ་བ་གར་མ་སྔར་ལྟར་བྱ་བའམ།ཡང་ན་མྱང་རྩིས་སྤྲས། ཁ་ཆེ།དཔའ་སེར། ཅོ་ག་མེ་ཏོགསྒ་ཚ། སྐྱེར་ཤུན། ལྕང་ཤོག་སེར་པོ། ཆུ་བུན་པ་དེ་རྣམས་རྙེད་ན་སྔ་མ་མང་དགོས། མ་རྙེད་ཚེ་གང་དགོས་ཁུ་བ་ལེགས་པར་བྱུང་ནས་སྐྱི་ལ་ཡང་ཡང་བྱུགས། བུལ་དང་ཚ་ལ་ཆ་མཉམ་པས་ཁ་འགུག་བྱུག་གོ །འདི་དང་རྒྱ་ཚོས་བྱུག་པ་འདྲ་བ་བྱུགས་ནས་སྐྱི་ཁ་འབྱར་ལ་མཉེ་ཕུར་བྱ་ཞིང་།སྐམ་ནས་ཀྱང་བྱུགས་མཉེ་ལེན་གང་འཛོམས་བྱའོ། །ཡང་ན་དར་ཤིང་སེར་པོའི་ཁུ་བ་གར་897

མར་ཀོ་བ་སྲུབ་ལུགས་སྟག་པའི་ཤུན་ཚོས་ལྟར་བྱ་།ནག་ཚོས་བྱེད་པ་ནི། ནག་ཚུར་བཟང་པོ་ཆང་སྐྱུར་ནང་དུ་སྦྱངས་ལ་བགྲུང་དུ་བཅུག་པ། རྡུལ་སྙིགས་མ་མེད་པར་བཙགས་པའི་དྭངས་མ་བགྲུང་བསྲིང་ལན་གསུམ་ཙམ་བྱ། དེའི་ནང་དུ་ཐར་ནུའི་ཕྱེ་མ་ཚུར་ཁུ་ཞོ་རེར་ཕུལ་རེ་ཙམ་བཏབ་ལ་ཅུང་ཟད་བསྐོལ།ལྕགས་སེག་བརྡར་གྱིས་བརྡར་ཕྱེ་ཁྱོར་བ་གང་། ཨ་རུ་གསེར་མདོག་རྡོག་གསུམ་གྱི་ཞིབ་ཕྱེ་ཆང་ཚན་མོ་དཀར་ཡོལ་གང་གི་ནང་དུ་བཏབ་ལ། ལྕགས་སྣོད་དུ་སྙལ་ཞིང་འདུལ་སྦྱངས་བྱས་པས།ལྕགས་བསྲེག་མེད་པར་ཞུ་བ་དེ་དང་བསྲེས་ལ། ཀོ་ལྤགས་ཀྱི་སྐྱི་ཉི་མ་ལ་བསྲོས་པའི་མཐིལ་དུ་བྱུགས་ལ། རས་གཙང་དྲི་མ་མེད་པས་བྱུག་འདེད་ཡང་ཡང་བྱ། དེ་ལྟར་གང་དགོས་བསྐྱར་བས་ཡོང་ངོ་།།སག་རི་སྔོན་པོ་བྱ་ཐབས་ནི། འདི་ཀོ་བ་ལ་མི་ཡོང་། ར་ལུག་གང་ཡིན་གྱི་པགས་པ་རྒྱང་ཤིང་ལ་ཐང་ཀ་ལྟར་བརྒྱངས། རྒྱ་ཚྭ་ཆང་དང་སྦྱར་བ་པགས་པའི་ཤ་ཐོག་ཏུ་བྱུག་ལ་ཁྱབ་པར་འདེད། ཆུ་དེ་སྲབ་མཐུག་མེད་པ་སྔོ་འཆལ་ལེ་འཁྱིལ་བར། ཟངས་དང་འཁར་དམར་གང་རུང་སེག་བརྡར་གྱིས་བརྡར་བའི་ཕྱེ་མ་སྲབ་མཐུག་མེད་པ་རྡུལ་ཚོན་ལྟར་བཀྲམ། པགས་པ་མི་མངོན་པར་ཁྱབ་པར་བཀྲམ། ཉི་མ་མེད་པའི་ས་རླན་སྟེང་དུ་ཞག་གྲངས་དུ་དགོས་བཞག འགྲུལ་འཛེམ་པ་གལ་ཆེ། དེས་སྐྱི་ལ་སྔོན་པོ་ཡོང་། མ་བྱུང་གོང་སྐམ་ན་ཆང་གིས་བྲན། སྔོན་པོ་ཕྱོགས་གཅིག་ཏུ་མ་འབྱམས་པར་ཁོལ་རྒྱུག་བྱས་ན་འདྲེ་གདོན་ཡིན་པས་བགེགས་བསྐྲད། ཆང་གི་ཚབ་འོ་ཤང་དང་898

ཞོ་སྐྱ་བསྲེས་པས་བྱེད་ཟེར་བ་འདུག ཡང་ལུགས་གཅིག་ནི། འོ་ཞོ་ཆང་གསུམ་ཆ་མཉམ་བསྲེས་ལ། རྒྱ་ཚྭ་ཞིབ་བཏགས་དང་ཟངས་ཕྱེ་ཞིབ་བསྲེས་ལ།ཞག་གཅིག་རིག་པར་ཟངས་རོ་མེད་དུ་མ་སོང་བར་དུ་བསྙལ། པགས་པའི་སྐྱི་ལ་ཡང་ཡང་བྱུག་པས་ཡོང་། སག་འབུར་ཡོད་པ་འདོད་ན། རྟེའུའི་ལྤགས་པའམ། རྐྱང་དང་བོང་བུའི་ཚང་རའི་ལྤགས་པ་ལ་སྔ་མ་ལྟར་བྱས་ནས།ཀླད་སྐུད་ཅུང་ཟད་ཤ་ལ་བསྐུས་ནས་མཉེ། དེ་ཡང་བརྒྱངས་ནས་པགས་རྩི་འདི་བཞིན་བྱ།ལན་གཅིག་སྙོམ་དུ་བཅུག དེ་ནས་ལུད་རླན་གྱིས་སྙོམས་པར་ཅུང་ཟད་སྦངས་ཤིང་། ལྕང་མ་རུལ་པོའི་སྤང་ལེབ་ཁོད་སྙོམ་སྟེང་དུ་སྐྱི་གཏད་ལ་བཀོད། དེའི་སྟེང་དུ་ཁྲོའམ་འཁར་བ་སོགས་གྲུ་བཞི་བ་སྲབ་མཐུག་སྙོམ་ལ་དཔེ་ཆུང་གི་གླེགས་ཤིང་ཙམ་གྱི་སྲབ་མཐུག་མེད་པ། ངོས་གཅིག་ལ་སྐུ་འདྲའི་གཙུག་ཏོར་ལྟར་སག་འབྲུམ་ཡོད་པ་ཞིག ལུགས་སུ་བླུག་པའི་འབྲུམ་པ་པགས་པ་ལ་གཏད་ལ། སྟེང་ནས་ཤིང་མཁྲེག་གམ་རྭ་སོགས་ཀྱིས་བརྡུང་ལ་དཔར་ལྟར་ཕུལ་བས་ཡོང་།དེ་འཐེན་བརྒྱང་མ་བྱས་པར་རང་སྐམ་བྱའོ།།འདི་བཞིན་གོང་གི་ཀོ་དམར་ལ་ཡང་། བེ་ཤིང་གི་སྤང་ལེབ་ལ་རི་མོ་གསེག་བསྣོལ་མིག་མང་རིས་བྲིས་པ་ལ། ཀོ་བའི་སྐྱི་བསྟན་ལ་བཀབ་པའི་ཤ་ཐོག་ཏུ་ངོས་སྙོམ་བཀབ་པའི་སྟེང་ནས། ཤེད་ཆེར་བརྡུངས་ཏེ་མ་སྐམ་བར་འཐེན་བརྒྱང་མ་བྱས་པས་བྱུ་ལག་གི་རི་མོ་འདྲ་བ་ཡོང་བ་ཡིན།དམར་སེར་ནག་པོ་སོགས་ལ་སག་ཁུང་དོད་པ་འདོད་ན། དྲེད་མོང་དང་འཕྱི་བའི་སྐྱི་ལ་སྤུ་ཁུང་ཡོང་བས་སྤུ་སྟུག་རྒྱ་གར་མ་འདྲ་བ་ཡོང་ངོ་།།899

དར་ལ་ཚོས་བྱེད་པའི་ལས་ཚོགས་ནི། དར་དམར་པོ་འདོད་ན།བཙོད་ཚིགས་བཟང་པོ་སླ་ངར་བརྔོས་ཏེ་གྲང་ནས་བརྡུངས་པའི་ཕྱེ་མ་ཆུར་གདུས་སྦྱ་བ་མེད་པར་ནག་ཏིང་ངེ་སོང་བ་དང་ཁ་བཏགས་དཀར་པོ་བཙོས་ལ། ཚ་ལ་མེར་བསྲེགས་པ་ལྦུ་བ་དཀར་སོབ་བེ་བ་དང་། རྒྱ་སྐག་སུམ་གཅིགཤིང་སྟག་པའི་སྦ་བ་བརྡུངས་ལ་ཆུ་ཚན་གྱིས་བསིངས་པ་རྣམས་ཀྱི་ནང་དུ་་་་དར་དེ་བཅུག་ལ། དར་ཅིག་བཞག་པས་ཁ་བཀུག་ལ་བསིལ་སྐམ་བྱ། དེས་དམར་པོ་འོད་དང་ལྡན་པ་བྱུ་རུ་འདྲ་བ་འོང་། དམར་སྨུག་འདོད་ན་ཡུན་རིང་དུ་ཁ་བཀུག་པས་ཡོང་ངོ་།། ་ ་དར་གོས་སེར་པོ་འདོད་ན། ཤིང་སྐྱེར་དཀར་སྟོན་དུས་བཤུས་པའི་བར་ཤུན་དང་ཚེར་མ་མི་རུ་རྩེའི་ཁུ་བ་གདུས་པ་དྲོད་འཇམ་ཙམ་ལ། དར་བཅུག་ནས་ཡུན་རིང་དུ་བཞག བཏོན་ནས་བསིལ་སྐམ་བྱའོ། །དེ་ནས་ཚོད་ལྟ་ཞིང་ཡང་ཡང་བསྐྱར་ན་ལེགས་པར་འབྱུང་ངོ་།དེ་ནས་ཆུ་ཚན་ནང་དུ་ཚ་ལ་བཏབ་པའི་ནང་དུ་བཅུག་ལ་བཀུག་པས་ཤིན་ཏུ་ལེགས་པར་འགྱུར་རོ།།དམར་སེར་འདོད་ན་ཡུང་བ་སེར་པོ་གདུས་པའི་ཁུ་བ་དྲོད་འཇམ་་་་་ཙམ་ལ་དྲངས་ནས་གྲིབ་སྐམ་བྱེད་པ་ལན་གསུམ་བསྐྱར་ན་རྒྱ་མེད་མེ་ཏོག་་་་འདྲ་བ་ཡོང་ངོ་། །ཡང་དར་གོས་སྔོན་པོ་འདོད་ན། ལྕགས་རམས་སྨུག་སྔོ་རེ་བ་དེ་འདུལ་སྦྱངས་སྔར་ལྟར་བྱས་ལ་གར་སླ་འོ་མ་ཙམ་དང་། འབུ་བྱང་པ་ཁྲ་བོའི་ཁུ་བ། ཤིང་ནག་མའི་མེ་ཏོག་དམར་པོ་གདུས་པའི་ཁུ་བའི་ཞག་ཕར་ཕོས་པའི་དྭངས་མ་དང་། སྲད་མའི་མེ་ཏོག་སྨུག་པོ་དང། མ་རྙེད་ན་རིའི་900

སྲད་མ་སྔོ་སྨུག་གིས་ཚབ་རུང་།དེ་རྣམས་ལྷན་ཅིག་ཏུ་བསྲེས་ལ་གདུས་པར་བྱང་བུལ་བཟང་པོ་བཏབ་ལ་བསྐོལ་བར་དར་བཅུག་པས་མཐིང་མདོག་་་་་་་ཡོང་། ནམ་མཁའི་མདོག་འདོད་ན། རམས་མང་ཙམ་བྱས་ལ་འདྲེན་འདོན་མང་དུ་བྱ། མཐིང་ཁ་འདོད་ན། བྱང་བུལ་མང་དུ་བཅུག་ལ་ཡུན་རིང་བར་འཇོག སྔོ་ནག་འདོད་ན། སྤོར་བཙོས་པའི་ཁུ་བར་བཅུག་ལ། ཚུར་ནག་གི་ཁུ་བ་དྲོད་འཇམ་ལ་ལན་གསུམ་ཙམ་བཤར་སྐམ་བྱེད། ཡང་ན་ཤིང་སེ་བའི་རྩ་བ་ཤུན་པ་བརྡུངས་ལ་བཙོས་པའི་ཁུ་བར་དར་བཙོས་ལ། སླར་རམས་ཀྱི་ཁུ་བར་དྲངས་པའམ་ཚུར་ལ་དྲངས་ཀྱང་ཡོང་ངོ་། །ཡང་ན་ལི་ག་དུར་ལ་བྱས་ཀྱང་ཡོང་། ལྗང་ཁུ་འདོད་ན། སྔོན་རྒྱབ་གཅིག་ལ་སེར་ཚོས་བྱེད།གཅིག་ལ་སྔོན་པོ་བྱས་པས་ཡོང་ངོ་། །ཡང་ལྕགས་ནག་འདོད་ན། ཐར་ནུ་ནས་ཙམ་བརྡུངས་ལ་ཞག་གཅིག་བཞག དེ་ནས་གདུས་པའི་ཁུ་བར་དར་དྲངས་ལ་སྐམ།ནག་ཚུར་ཆུར་བསིང་བ་ཐར་ནུ་དང་བསྲེ།ལྷོག་ཙམ་བསྐོལ་བར་དར་བཅུག་ལ་ཞག་གཅིག་བཞགདེ་ནས་ཆུ་གྲང་གིས་བཤལ་ཙམ་བྱས་ནས་སྐམ་ན་ཡོང་ངོ།། ་ཡང་རས་ལ་ཚོས་བྱེད་པའི་ལས་ནི།རས་དཀར་པོ་དྲི་མ་མེད་པ་འོ་མ་བཤངས་པའི་ཁུ་བའི་ནང་དུ་བཙོས་ལ། ཁུ་བ་མི་བཅིར་བར་སྐམ་ནས་རས་འདུལ་བའོ། །དེ་ནས་གོང་གི་དར་ཚོས་ལྟར་བྱེད་པས་གང་ཡང་འགྲུབ་བོ། །དམར་པོ་བྱེད་ན།འོ་མའི་གོང་དུ་དམར་ཚོས་ལ་བཙོས།དེ་ནས་གོང་བཞིན་བྱའོ། །སྔོན་པོ་འདོད་ན། སྟོན་སེར་གྱི་སྐྱེར་ཁུ་འབྲུ་ལ་བཙོས་པའི་རྗེས་ཆུ་901

བསྐོལ་ལ་བཀྲུས་ནས་སྔར་ལྟར་བྱས་ན་སྔོན་པོ་ཡོང་། སེར་པོ་འདོད་ན། རས་དུལ་མ་དེ་དར་ཤིང་བརྡུང་མ་ཆུར་གདུས་པའི་ཁུ་བར་བཙོ་སྙལ་ལན་འགའ་བྱ། དེ་རྗེས་དར་ཤིང་ཁུ་བ་དེར་ཚ་ལ་བཏབ། བསྐོལ་ནས་རས་དེ་ཡུན་རིང་བཅུག་ནས་བཞག དེ་སྐམ་པ་དང་མེ་ཏོག་ལྕང་ཤོག་སེར་པོའི་ཁུ་བར་བུལ་ཏོག་བཏབ་པ་ལ་དྲངས་ན་ཤིན་ཏུ་སེར་བར་འགྱུར་རོ། །རས་ལྗང་གུ་འདོད་ན། རས་སྔོན་པོའི་དར་ཤིང་ཁུ་བ་ལ་ལྕང་ཤོག་བཏབ་ནས་ཁུ་བ་བཏོན་པ་ལ།བུལ་ཏོག་བཏབ་པའི་ནང་དུ་བཅུག་ལ།
 ཇ་ཡུན་ཙམ་བཞག་ནས་བཏོན་ན་རས་སྔོ་ཤས་ཆེ་ཆུང་ལ་བསྟུན་པའི་ལྗང་ཁུ་ཡོང་། ཡང་ཤོག་བུར་ཚོས་བྱེད་པའི་ཐབས་ནི། ཤོག་བུ་ཤིན་ཏུ་དཀར་བ་འདོད་ན།ཤོག་བུའི་ལྡུམ་ལྷད་སེར་ནག་ཚག་ཚིག་འབར་འབུར་སྤུ་རྡུལ་སོགས་གྲིས་ལེགས་པར་བཞར།དེ་ནས་དཀར་རག་གམ་ལྷོ་བུན། རྦ་རྡོ། ལྷ་ཞོ་བསྲེས་པའམ། ཤ་རུ་དང་དུང་ཧར་བསྲེག་བྱས་པའི་ཐལ་བ་ཤིན་ཏུ་དཀར་པོ་དེ་རྣམས་གང་རུང་། རས་རྐང་སག་གེ་བའི་ནང་དུ་བཏུམ་པས་ཤོག་གུལ་ས་སྡེབ་རྒྱབ། དེ་ལ་རས་དཀར་དྲི་མེད་ཀྱི་འབའ་རྡོ་ལྟ་བུས་ཕྱི་བརྡར་ཡང་ཡང་བྱས་ནས། དབྱུག་ལྕགས་རྡེབ་པས་དཀར་རྩི་སྤྲུགས། དེ་ནས་གྲོ་ལེགས་པོ་སད་རུལ་མ་མེད་པའི་རྗེན་ཕྱེ་རས་ཚགས་ལས་བླངས། བག་ཞིབ་ཆུ་གྲང་ལ་སྦྱངས། སྙིགས་མ་མེད་པའི་བར་དྭངས་དཀར་པོ་འོ་མ་ལྟ་བུ་དེ། མང་ཉུང་མེད་པར་དུམ་བུ་གཉིས་སུ་བགོས། ཕྱེད་དེ་ལེགས་པར་བསྐོལ། གར་སླ་འོ་མ་ཙམ་བསྐོལ། ཤོག་བུ་རྐང་སྟོབ་ན་སྤྱིན་ཡང་བསྲེ། ཆང་བཟང་གི་ཉིང་ཁུ་ནལ་མ་902

བསྲེས་ན་འབོལ་ཞིང་མཉེན་པ་འོང་། དེ་དང་སྔོན་གྱི་མ་བསྐོལ་བའི་དཀར་པོ་དེ་བསྲེས་པ་དེ་ལས་ཤོག་བུ་དྲངས་ལ་ངོམ་པར་ཟིན་ནས་སོར་མོས་ཤད་པ་གཡས་གཡོན་ཆ་མཉམ་ནས།སྐམ་སྦངས་བརྡུངས་པ་སྤྱི་ལྟར་རོ། །དེ་ཡང་བག་ཆུ་བསྐོལ་བས་དམ་བྱེད། མ་བསྐོལ་བས་དཀར་མདངས་བྱེད་པས་ན།དཀར་རྩི་བྱས་མ་བྱས་གང་ལ་ཡང་བག་ཆུ་གཉིས་ཆར་ཕྱེ་བ་འདི་མན་ངག་གོ །ཤོག་ཚོས་གང་བྱེད་ཀྱང་འཛིན་དམ་བཏང་བ་འདི་སྔོན་ལ་འགྲོ་དགོས།དཀར་རྩི་མི་རུང་། བརྡུང་མ་དགོས་པར་ཚོས་བྱེད་པ་ཡིན། ཤོག་དམར་འདོད་ན།དང་པོ་བཙོད་ཁུ་གར་མོ་ལ་དྲངས་ནས་སྐམ།དེ་ནས་བུལ་ཆུའམ་རྡོ་ཞུན་གྱི་དྭངས་མ་སྔོ་སིང་ངེ་བ་ལ་དྲངས། ཡང་ན་རྒྱ་ཚོས་ཚ་ལ་མ་སོང་བའི་ཁུ་བ་ལ་དྲངས། ཡང་ན་འོ་རྐྱལ་ནང་དུ་འོ་ཤང་བླུགས་ལ། དེའི་ནང་དུ་འབྲི་མོག་གི་རྩ་བ་སྤུན་མ་མེད་པ་མང་དུ་བསགས་ལ་བཏབ་ནས་ཞག་་་་་་་་་་གཅིག་བཞག ནངས་པར་ཁ་དམ་པར་བྱས་ལ། ཕྱི་ནས་ལག་ཕུར་ཡང་ཡང་བྱས་པས་ཁུ་བ་བཏོན་པ་ལ་དྲངས།ཤོག་སེར་འདོད་ན།ཞུ་མཁན་བཟང་པོ་ཚ་ལ་བཏབ་ནས་ཁུ་བ་བཏོན། གར་མར་དྲངས། དམར་སེར་འོང་ ཡང་ན་སྔར་པགས་སེར་གྱི་ཚོས་དེར་དྲངས། དེ་རྡོ་ཞོ་དྭངས་མ་ལ་དྲངས་ན་དམར་སེར་ཡོང་། ཡང་ན་མེ་ཏོག་ལྕང་ཤོག་ཁུ་བར་སེར་ཚུར་ཅུང་ཟད་བཏབ་ལ་དྲངས།ཤིན་ཏུ་སེར་བ་འདོད་ན་མྱང་རྩི་སྤྲས་ཀྱི་ཁུ་བར་དྲངས་ན་ལེགས་པོ་འོང་། ཤོག་སྔོན་བྱ་ཐབས་ནི།སྔར་ལྭ་ཚོས་སྐབས་བཤད་པའི་རམས་ཚོས་ལ་དྲངས་ན་ཡོང་། ཡང་ན་དར་ཚོས་སྐབས་བཤད་པའི་སྔོ་ཚོས་ལ་དྲངས་ན་903

ཡོང་། ཡང་ན་ཧོར་ཟླ་ལྔ་བའི་ནང་གི་ཤིང་སཱ་ལ་ཆེན་པོའི་མེ་ཏོག་དམར་ལ་སྔོ་མདངས་ཡོད་པ་ཐོན་དུས་བཏུས་ལ།ལྕགས་སྣོད་ཁུ་བ་བཏོན་ལ།ནང་དུ་ལྕགས་བྱང་མ་བཅུག་ལ་ཚི་ཞག་བཅད་ལ་ཕོ་ནས། ཞག་གཉིས་ཙམ་བཞགབུལ་ཏོག་ཅུང་ཟད་བཏབ་བསྲེས་དྲངས། མོག་སྔོན་འདོད་ན། མེ་ཏོག་ཤང་དྲིལ་དམར་པོ་ལེགས་པར་སྐམ་པ་ཆུར་བཏབ། མཛུབ་མོ་ཚུགས་ཙམ་བསྲོས་ལ། ཁུ་བ་ཡང་ཡང་སྔ་ཕྱིར་ཕྱུང་ལ་སྡོམ། སིགས་མ་དོར།དེར་ཚ་ལ་ཅུང་ཟད་བཏབ་པ་ལ་དྲངས་པས་འགྲུབ་བོ།།ཤོག་ལྗང་འདོད་ན།བཤད་མ་ཐག་པའི་མེ་ཏོག་ཁུ་བ་འདི་ལ་བུལ་ཏོག་དཀར་པོ་བསླད་མེད་བཏབ་ལ་དྲངས་པས་་་་འབྱུང་། དེ་ཡང་བུལ་ཏོག་ཤེད་ཆེ་ཆུང་ནི། གཡུ་ཁ་རན་ན་ལྗང་ཁ། ཆེ་ན་ལྗང་སེར། ཤིན་ཏུ་མང་ན་སེར་པོར་འགྲོ། ཁུ་བ་དེ་ལ་རྡོ་ཞོ་བསྲེས་པས་སེར་པོ་ཡོང་། ཤོག་ནག་འདོད་ན། ཀོ་ནག་སྐབས་བཤད་པའི་ཚུར་ནག་ཐར་ནུ་སྦྱར་བ་དེས་ཡོང་། ཡང་ཤོག་ནག་གྱོང་དུ་འགྲོ་བས་ཆད་འཐོར་ཡོང་སླ་བ་འདུག་ཕྱིར། ཤིང་སཱ་ལའི་མེ་ཏོག་སྔོ་ཚོས་འདི་རང་བཟང་། གསེར་དངུལ་སོགས་ཀྱི་གདན་བྱེད་ཚེ། རམས་ཤོག་ནན་ཚོས་ཅན་རང་བཟང་། ལར་ཤོག་ཚོས་དེ་དག་མདོག་གར་སླ་གང་འདོད་མ་འགྲུབ་བར་ལན་གཉིས་གསུམ་་་་་་དྲངས་པར་བྱའོ། །སྣག་ཤོག་བྱེད་ན། སྣག་སྤྱིན་ཆེ་བར་མི་བྱ་བའི། སེམས་ཅན་གང་རུང་གི་ཀླད་པ་བཙོས་ལ། ཁྲག་ཁུ་དོར་ནས་རུལ་བཅུག་ན་གསེར་དངུལ་མི་གཡའ་བའི་དགོས་པ་དང་།ཀླད་པས་འབོལ་མཉེན་འོད་དང་ལྡན་པའི་དགོས་པ་ཡོད།ཀླད་སྤྱིན་གྱིས་དམ་སྦྱར་བའི་སྣག་ཚ་འདུལ་ལེགས་སྲབ་904

མཐུག་མེད་པར་བྱུག འདུལ་ཁང་ཕུབ་ལ་གཟི་མཆོང་གི་ཨུར། དེ་ཡང་སྣག་གེ་རེ་བྲིས་ཁྱིམ་ལས་མི་བྱུག་གོ།།ད་ནི་བཞི་པ་སྤོས་སྦྱོར་གྱི་ལག་ལེན་ནི།དང་པོ་ནི།སྤོས་ཀུན་གྱི་མ་མ་ཤུག་ཕྱེ་ཡིན་པ་འདི་ཡང་། ཤུག་པའི་སྡོང་རྒན་དམར་པོ་དྲི་ཞིམ་པོ་ཅན་དེ་རྡོ་ཤོག་པོ་ལ་ཆུ་བརྡར་བྱས་པའི་ལྡེ་གུ་ཆུ་བསྣོན་པས་ལྷོག་བཞི་ལྔ་ཙམ་་་་་་་་་བསྐོལ། རས་བཟང་དུ་བླུག་ལ་བཅིར་ནས་ཁུ་བ་དོར་བའི་སིགས་མ་ཚགས་སུ་བྱའོ།།ཆུ་ལ་འཕྲུལ་བརྡར་བྱེད་ན།ཆུ་སྒྲོ་བརྒྱད་ཡོད་པའི་འཁོར་ལོ་བཅོས།འཁོར་ཤོག་གི་སྣ་སྲོག་ཤིང་ཝ་ཤུར་ལ་སྤྲད། གཤོག་པ་རྣམས་ཀྱི་བྱེད་ཙམ་ནས་རྩ་ཐག་གི་རྒྱུན་ལ་བསྡམས། དྲག་འབབ་ཆུ་འགྲམ་དུ་འཁོར་ལོ་འཕྲེད་ལ་ཟམ་ལྟར་བཙུགས། སྲོག་ཤིང་སྣེ་གཉིས་ལ་འཁོར་ལོ་སྤྲད་པའི་རྐང་པ་གཅིག་ཆུ་ནང་དུ་བཙུགས།གཅིག་ཆུ་མཚམས་སུ་བཙུགས།དེ་ལ་དཔུང་ཐུང་ཁྲུ་གང་ཙམ་སྦྱར། དེ་ལ་ཡང་དཔུང་རིང་འདོམ་ཕྱེད་ལྷག་ཙམ་རྒྱུན་དམ་ཡོད་པ་སྐམ་སར་གཏད་ལ་སྦྱར། དེ་ལ་བརྡར་ཤིང་ལེབ་མཐུག་འཕྲུལ་མིག་ཡོད་པ་སྤྲད།བརྡར་ཤིང་གློར་ཤུག་པ་བརྡར་རྒྱུ་སྣེ་གཉིས་ཤིང་གཟེར་བཏབ་སྦྱར།ཤུག་པའི་ཞབས་སུ་རྡོ་གཞིང་ནང་དུ་རྡོ་ཤོག་གི་བརྡར་བཞགདེ་དང་སྤྲད།ཤུག་པ་འཁོར་ལོས་བརྡར་དུས་བརྡར་མཚམས་སུ་སླེབས་ལ་ཁད་པའི་སྦ་ཆུ་ཁྲིད།དེ་ནས་སྐུད་པ་ཆུ་ཤན་བྱས་བཏགས་ནས་སྐུད་སྣེ་ནས་ཆུ་ཐིག་རེ་རེ་ཆད་མེད་དུ་འབེབས་པའི་སྤོས་ཤུག་ལྡེ་གུ་རྡོ་གཞོང་ནང་འབབ་པ་ཡིན་ནོ།།905

ན་གི་འདུལ་ལུགས་ནི། ན་གི་དེ་མར་ཁུ་འཁོལ་ཐག་ཆོད་ནས་ལྦུ་བ་ཆད་ལ་ནག་པོར་སོང་བའི་ནང་ཏུ་བཏབ་ལ་དཀྲུག་ཅིང་བསྲེགས ཐམས་ཅད་ཚོས་ནས་སེར་སྤོབ་ཏུ་སོང་ལ་ནག་པོར་མ་སོང་གོང་ཕྱུང་ལ། ཆང་ནང་དུ་ངར་བསད། སྣུམ་ཕྱིས་ལ་རྡོ་གཞོང་ཡངས་པར་འདུལ་ཏེ། དེ་ཡང་ཇི་སྐད་དུ། ཀླུ་མོའི་ཕུང་པོ་དུག་གི་བཤིག །ཅེས་གསུངས་པས་སོ། །ནཱ་གི་ཞེས་བོད་སྐད་དུ་ཀླུ་མོ་ཟེར་བ་སྟེ། ཀླུའི་དུག་ནི་ཆང་དང་གླ་རྩི་ཡིན་པས།ན་གི་དེ་སྐམ་བརྡུངས་ཞིབ་པར་བྱས་ནས། དེའི་སུམ་འགྱུར་ཙམ་གྱི་ཆང་བཟང་པོ་དང་།གླ་རྩི་ཐུན་གཅིག་བཏབ་ལ། ཚོན་ལྟར་འདུལ་བའི། ཆང་རྩི་གཉིས་ཀྱི་ནུས་པས་དུལ་སླ་བ་ཡིན། ཁ་དོག་དཀར་པོར་མ་སོང་བར་འདུལ། སེན་མོ་ལ་བསྐུས་ནས་ལྟས་པས་སིགས་མ་དོར། སྤུ་རྩེ་ཙམ་ཡང་མེད་པས་ཆུ་དང་དབྱེར་མེད་འོ་མ་ལྟ་བུ་མ་བྱུང་བར་འདུལ། མང་པོ་འདུལ་བས་རྩིང་ཞིབ་འཐབ་ནས་འདུལ་དཀའ་ན། གཙང་སྤྲ་ཐོན་པས་དར་རྐང་ཞན་པ་མ་ཡིན་པར་བཏུམ་ལ་བཙིར་བའི་ཁུ་བ་བསགས། སིགས་མ་སླར་འདུལ། ཇི་སྐད་དུ།འདུལ་ནན་གལ་ཆེ་ཉི་མ་ཡི། །ཉི་མའི་ས་ལ་དྲིས་ཁྱབ་བོ། ཞེས་བཤད་པ། ཉི་མ་གསུམ་འདུལ་ན་དྲི་མས་ཉིན་ལམ་གསུམ་ཁྱབ་ཅེས་པ་ནས་ཉི་མ་བཅུ་་་་་་་གཉིས་བར་འདུལ་བར་ནན་ཆེ་ལ་ཞིབ་པ་གལ་ཆེ། གུ་གུལ་འདུལ་བ་ནི། རྡོ་གཞོང་ནང་དུ་གུ་གུལ་ཆང་དང་སྦྱར་ནས་གྲང་འདུལ་བྱས་པས། རོ་མ་མེད་པར་འོ་མ་ལྟར་ཞིག་ནས་ཆང་དང་འདྲེས་ཏེ་ཁ་དོག་དཀར་པོར་འགྲོའོ།།སིརླ་འདུལ་ཐབས་ནི། ཆུའམ་ཆང་གིས་སྔ་མ་ལྟར་ལ་བསྲེས་ནས་ཚ་906 ་

འདུལ་བྱ་བ་དང་། གྲང་འདུལ་བྱ་བ་གང་འགབ་བལྟ་དགོས་རིགས་གཉིས་ཡོད།གང་ལྟར་འོ་མའི་མདོག་ལྟར་མ་བྱུང་བར་དུ་བསྡུར་རོ།།གླ་རྩི་འདུལ་ཐབས་ནི།གླ་རྩི་འདི་ཀླུ་དང་ས་བདག་ལ་མི་འཕྲོད་པས།དེའི་དུག་འདོན་དུ་རྡོ་དྲེག་དམར་སེར་གང་རུང་།གླ་རྩི་སྲང་རེའི་ནང་དུ་རྡོ་དྲེག་སྐར་རེ་བཏབ་ལ་སྐམ་འདུལ་བྱ།དེ་རྗེས་ཆུས་བྲན་ལ།ཚོན་ལྟར་ཆུ་དང་དབྱེ་མེད་མ་འདྲེས་བར་འདུལ། ་གུར་གུམ་འདུལ་ལུགས་ནི། དང་པོ་སྐམ་འདུལ་བྱ།དེ་ནས་ཆུས་བྲན་ལ་འདམ་བཏགས་ཇ་ཡུན་ཙམ་བྱ། དེ་ནས་ཆང་ཞིམ་པོ་བསྣན་ལ། ཡང་འདམ་བཏགས་སྔ་མ་ཙམ་བྱའོ།་།སྨན་གཞན་རྣམས་སོ་སོར་སྐམ་བཏགས་བྱས་ནས། དར་ཚགས་ལ་འགྲིམས་པའི་ཞིབ་གནད་ཆེའོ།།དམ་རྩི་དབང་པོ་ལག་པ་སྐམ་བཏགས་དར་ཚག་མས་བླངས་ནས་སྤོས་ལ་བསྲེ་ཁར།ཆུར་སྦྱར་ལ་མ་འདམ་བཏགས་ཡུན་རིང་བྱས་པ་བསྲེ།སྤོས་སྨན་ཐམས་ཅད་བསྲེས་ནས་སྐམ་པོར་བསྲེ་ཡག་བྱས་རྗེས། ཆང་ཞིམ་པས་ཆང་རྗེས་དོད་ཙམ་བྱས་ལ།
 གཙང་སྤྲ་བཅས་སྦར་བཅིར་བྱ་བའི་ཕུར་བསྲུབས་ཀྱིས་ཡང་ཡང་བསྲེ་བའམ། རྡོ་གཞོང་དུ་འདམ་བཏགས་སོགས་འདྲེས་ངེས་བྱ། དེ་ནས་ཤུག་ཕྱེ། སྤོས་རབ་མཆོག་ལ་མཉམ་པར་འཇལ། རབ་ལ་བུན། འབྲིང་ལ་ལོག་པོ། དེ་མཐར་སུམ་འགྱུར། ཤིན་ཏུ་ཐ་མར་བཞི་བར་བསྲེས་པ་སྟེ། གང་ཡང་བསྲེ་ཕུར་སྔ་མ་ལྟར་བྱས་རྗེས། ཆང་907

བཟང་གིས་གར་སླ་ཟན་སླ་ཤོས་ཙམ་བྱས་ནས། ནམ་ཟླ་དང་བསྟུན་པའི་ཆང་དྲོད་ཀྱིས་ཆང་ཡུན་མ་ལོང་ཙམ་བསྙལ།དེ་ནས་མང་ན།ཤིང་མཁྲེག་གི་གཞོང་པ་ལྟ་བུའི་ནང་ཁོད་སྙོམས་པར་ཕྲ་སྦོམ་གང་དགོས་ཀྱི་རེང་བུའི་ལམ་ལྕགས་བསྲེག་གིས་མང་དུ་ཕུག སྤོས་ཟན་ཁོད་སྙོམས་པར་བཞག རེང་བུ་རིང་ཐུང་གང་འདོད་ལས།རྐང་ཁྲུ་གང་གིས་མཐོ་བའི་སྟེགས་གཉིས་ལ་ཟམ་ཐབས་སུ་བཞག སྤོས་ཟན་སྟེང་ནས་གཞོང་པའི་སྟེང་རྒྱ་དང་མཉམ་པའི་པང་ལེབ་ཀྱིས་བཀབ། དེ་སྟེང་ཀ་བ་བཙུགས་པ་ལ་ཁང་པའི་འཇའ་ཁེབས་ཀྱིས་མནན་པས། སྤོས་མིག་ནས་རེང་བུ་ཐམས་ཅད་དུས་གཅིག་ཐག་པ་བརྐྱང་བ་བཞིན་བར་མ་ཆད་པར་པང་ལེབ་ཀྱིས་གསུས་ལ་བླངས། དུས་གཅིག་སྔོན་མ་གཅིག་ཐིག་རྒྱུད་དུ་བཞག་པ་ལ་བཅར་ནས་ཐམས་ཅད་་་་་་་་་བཤིག་ལ་བསིལ་སྐམ་བྱེད།དེ་མི་འབྱོར་ན།མར་ཐག་ལྟར་དྲངས་ཏེ་གྲེ་བར་སོར་གང་ལས་མི་སྲབ་པ་རྭ་རྩེ་ལ་བྱས་པ་ཁ་ནས་ཕྱིར་བཏང་ལ་སྤྲད་པས་་་་་འཐེན་ཆོག སྟེང་དུ་ལྡིང་བའི་ཡོ་འཁྱོག་མི་འོང་ཕྱིར་དར་སྲབ་མོས་ཅུང་བསྡམས་ལ་བཀབ་བོ། །དེ་ཡང་ཁ་དོག་དམར་པོ་ཙན་དན་ནམ་ཚ་ལ་སྤངས་པའི་རྒྱ་ཚོས། སེར་པོ་གུར་གུམ་མམ་མྱང་རྩི་སྤྲས་སོགས་གང་འདོད་བྱ་ཆོགདེ་དག་ནི་ལག་ལེན་སྤྱི་ཙམ་མོ། །དེ་ནས་སྤོས་སྦྱོར་དངོས་ནི། གཞིས་ཀ་རྩེར་ལོ་ལྟར་ལྷ་ས་དང་ར་མོ་ཆེས་མཆོད་འབུལ་གྱི་སྤོས་བཟོ་བར།སྤོས་སྦྱོར་ཁ་ཆེ་མ་ནི། འདི་བུངས་ཚོད་མི་བཞིས་ཉིན་གཉིས་སྔ་བར་ཚར་རྩིས་ཀྱི་སྦྱོར་ཚད་ནི། གུར་གུམ་བཟང་པོ་མཁར་ཉག་ལྔ། གླ་རྩི་ལྷད་མེད་བུབ་འབྲིང་བདུན།908

དུག་འདོན་རྡོ་དྲེག་ཞོ་དོ།ན་གི་ཉག་དྲུགཉི་ཝཾ་སྤོར་དོ།ཨ་ག་རུ་འབའ་ཞིག་ཉག་ལྔ། ཙནྡན་དཀར་པོ་ཉག་གང་།ལི་ཤི་དང་། སུག་སྨེལ་ཞོ་བཞི་རེ། ཛཱ་ཏི་རྡོག་འབྲིང་གསུམ། ཨ་རུ་གསེར་མདོག་དོག་ཆེ་བ་བརྒྱད། ཤེལ་དཀར་སྤོར་དོ། སིཧླ་ཐུར་མགོ་ཆེ་ཆུང་འབྲིང་སྐྱོགས་དོ། ག་པུར་ཞོ་དོ། འབའ་ལ་ཉག་གང་། མདོག་དྲི་གཉིས་ཀ་ལེགས་པར་འདོད་ན། ཤུག་ཕྱེ་མཁར་ཉག་བཅོས་ལྔ་ལ་རྒྱ་ཁྲེས་ཉི་ཤུ་རྩ་གཉིས།འབྲིང་ལ་ཤུག་ཕྱེ་ཁལ་གཅིག་ཉག་ལྔ། ཐ་མ་ལ་ཤུག་ཕྱེ་ཁལ་གཅིག་ཉག་བརྒྱད་རྣམས་སོ།།སྤོས་སྦྱོར་ན་གི་མ་ནི་གུར་གུམ་མི་དགོས་པར་བྱས་པ་ལས་གཞན་རྣམས་གོང་ལྟར་རོ།ཡང་སྤོས་སྦྱོར་ཙནྡན་མ་ནི། ཙནྡན་དམར་པོ་མཁར་ཉག་གི་ཁལ་གཅིག་ཉག་བཅུ། མར་ནག་ཉག་ ་བདུན།སྟོད་ལི་ག་དུར་སྤོར་གང་།རུ་རྟ་རྒྱ་གར་མ་སྤོར་བྱེད། ཛཱ་ཏི་རྡོག་དྲུགལི་ཤི་དང་། སུག་སྨེལ་ཞོ་དྲུག འབའ་ལ་ཉག་གསུམ། ཨ་རུ་གསེར་མདོག་རྡོག་བརྒྱད། བུ་རམ་སྤོར་གཉིས། གུ་གུལ་ལྷད་མེད་སྤུས་གཙང་མཁར་ཉག་གི་ཁལ་གཅིག་ལ་རྒྱ་ཁྲེས་རིང་གྲས་ཀྱི་སུམ་ཅུ་སོ་ལྔ་ཐོན། དེ་རྣམས་གཞུང་རྩིས་ལས་བྱུང་བ་ལྟར་མ་བཅོས་པ་བྲིས་པ་སྟེ། དེ་ཙམ་མི་འབྱོར་ཡང་ཉུང་འབྱོར་ཚོད་གོང་གི་རིགས་པས་སྦྱར་ཤེས་པར་བྱའོ།།པན་ཆེན་ལུགས་ལ། སྔ་སྦྱོར་ཚ་སྦྱོར་གཉིས་ཡོད་པའི་སྔ་སྦྱོར་ནི། ན་གི་ཞོ་གསུམ། ན་གི་ཞོ་རེར་གླ་རྩི་སེ་བ་རེ། གུར་གུམ་ཞོ་གཉིས། འབའ་ལ་སེ་བ་བཅུ། ཙནྡན་དཀར་པོ། ལི་ཤི། སུག་སྤེལ་གསུམ་པོ་སེ་བ་ལྔ་རེ། ཨར་ནག་ཞོ་ཕྱེད་དོ། ཨ་རུ་སེར་མདོག་ཆེ་བ་གསུམ་གྱི་ཤ ཛོ་ཏི་རྡོ་རེ། སྙི་ཝཾ་མཐེབ་909

མགོ་ཙམ། སིགླ་བཏུལ་མ་སྟར་ཚལ་འབྲིང་རེ།དེ་ལྟར་སྨན་སྣ་བཅུ་གཉིས་དེ་ལ་འཕྲི་བསྣན་མེད་པ་གལ་ཆེ། ཡང་ཨ་རུ་བདུན་སྦྱོར། ཨ་རུ། ཙན་དན་དཀར་པོ། ལི་ཤི། སུག་སྤེལ།ཨར་ནག སྙི་ཝཾ།འབའ་ལ་དེ་བདུན་ལ་ཤུག་པའི་ཕྱེ་མ་སྦྱོར་བ་སོགས་བྱ། དེ་ནས་གཉིས་པ་ཚ་སྦྱོར་ནི། གུ་གུལ་ཞོ་བཞི། རུ་རྟ་ཞོ་གསུམ། སུག་སྤེལ་ཞོ་བྱེད་དོ། ཀ་ཀོ་ལ་ཞོ་གཉིས། ཨ་རུ་ར་ཞོ་བྱེད། ཛཱ་ཏི་ཅུང་ཟད་ཙམ། ཙནྡན་དམར་པོ་ཞིབ་བཏགས་ཕྱེ་མ་ཡོལ་གོ་གང་། ཤུས།་ཕྱེ་ཞོ་བྱེད་དྲུག་བཅས་སྦྱོར། ན་གི་བདུན་སྦྱོར་ནི། ན་གི་ཞོ་བརྒྱད། ལ་ཆེ་སེ་བ་བརྒྱད། ཙནྡན་དཀར་པོ་སེ་བ་བྱེད་བཞི། ལི་ཤི་སེ་བ་གཉིས། ཨར་སྐྱ་ཞོ་ཕྱེད་གཉིས། ཤེལ་དཀར་སེན་མོ་ཙམ་གཉིས། གླ་རྩི་ནས་ཕྱེད་ཙམ་མོ། །སིརླ་དགུ་སྦྱོར་ནི། སིཧླ་སེ་བ་བཅུ། ཁ་ཆེ་སེ་བ་བརྒྱད། ཙནྡན་དཀར་པོ་སེ་བ་བཞི། ལི་ཤི་སེ་བ་གཉིས། ཨར་སྐྱ་སུམ་ཅུ་ཐམ་པ། འབའ་ལ་གཅིག སྤོས་དཀར་བཅུ།ཤེལ་དཀར་སྲན་མ་ཙམ་གཅིག གླ་རྩི་ནས་ཕྱེད་ཙམ་མོ། ཡང་ན་གི་བདུན་སྦྱོར་རིགས་གཅིག་ནི། ན་གི་སེ་བ་ཉི་ཤུ། ཁ་ཆེ་བཅོ་ལྔ་། ཨར་ནག་བཅུ།ཙནྡན་དམར་པོ་བཞི། དཀར་པོ་གཉིས། གླ་རྩི་གཅིག སྤོས་དཀར་དྲུག་གོ། །་ཡང་སིཧླ་བདུན་སྦྱོར་ནི། སིཧླ་སེ་བ་ཉི་ཤུ། སྤོས་དཀར་སུམ་ཅུ། ཛཱ་ཏི་བཅུ།གུ་གུལ་བཅུ། སྤང་སྤོས་ཉི་ཤུ། སྦྲང་སྦྱར། ཡང་ན་གི་བདུན་སྦྱོར་ནི། ན་གི་སེ་བ་ཉི་ཤུ། ཙནྡན་དཀར་པོ་བཅུ། ཁ་ཆེ་བཅུ། གླ་རྩི་བཞི། སྤོས་དཀར་བཞི།སིཧླ་དྲུག སར་སྐྱ་སུམ་ཅུའོ། །ཡང་ལྗང་རྩེའི་ན་གི་བདུན་སྦྱོར་ནི། ན་གི་སེ་བ་བཅུ་གཉིས། ཁ་ཆེ་སེ་བ་བརྒྱད། ལི་ཤི་བྱེད་དོ། ཨར་སྐྱ་བཟང་པོ་ཞོ་ཕྱེད་དོ།910

ཤེལ་དཀར་སེ་བ་བཞི། གླ་རྩི་ནས་ཙམ་གསུམ་མོ། །ཛྫ་ཏི་བདུན་སྦྱོར་ནི། ཛྫ་ཏི་སེ་བ་གཅིག གུ་གུལ་བཞི། ཨར་སྐྱ་ཞོ་གང་། གླ་རྩི་དྲི་ཐོན། ཤེལ་དཀར་གསུམ།མར་ནག་གསུམ།གསེར་མདོག་གསུམ། ཁ་ཆེ་བཞིའོ།།ཡང་སྤོས་སྦྱོར་བཀའ་རྒྱ་མ་ནི། ཀླུ་མོ་སྲང་གཅིག མཛེ་འཇོམས་རྒྱ་གར་མ་ཞོ་ལྔ། སྤོས་དཀར་ཞོ་བཞི། འདྲེ་འཇིག་ཞོ་བཞི། ཀུ་སུ་མ་ཞོ་བཞི། མ་གི་ཏཱ་ཞོ་ཕྱེད། ཙན་དན་དཀར་པོ་ཞོ་བྱེད་གསུམ་རེའོ། །འདི་ལ་སྤོས་འཁོར་བྱ་བ་ལས་ཤུག་པ་བསྲེ་བ་དང་རེང་བུ་བྱེད་སྲོལ་མེད་དོ།།དཔལ་དུས་ཀྱི་འཁོར་ལོ་ལས་བཤད་པའི་ལྔ་སྦྱོར་བཅུ་གཉིས་ནི།འདི་ལ་རྩ་བ་སྨན་སྣ་ཉི་ཤུ་རྩ་ལྔ་ལས་མེད་ཀྱང་སྡེབ་སྦྱོར་དབང་གིས་སྤོས་་་་་བསྡུས་བཅུ་གཉིས་འབྱུང་བ་སྟེ། དང་པོ་བསིལ་སྦྱོར་ལྔ་ནི། ག་བུར་ཞོ་གཉིས།སིཧླ་གསུམ། ཙན་དན་བཞི། ཨ་ག་རུ་ལྔ། གླ་རྩི་ཞོ་གང་། གཉིས་པ་དྲོད་སྦྱོར་ལྔ་་ནི། ཨ་ག་རུ་ཞོ་གཅིག སྤོས་དཀར་ལྔ། ལི་ག་དུར་ལྔ། སྤང་སྤོས་གཅིག རྡོ་དྲེག་བཞིའོ། །གསུམ་པ་བསིལ་དྲོད་སྡེབས་པའི་འབྲིང་སྦྱོར་ལྔ་ནི། གུར་གུམ་ཞོ་གསུམ། གླ་སྒང་། ཀ་ཀོ་ལ་གང་། ཛཱ་ཏི་བཞི། བལ་བུ་ལྔའོ། །བཞི་པ་དྲི་མ་ཆུང་ལ་བདུག་པའི་ལྔ་སྦྱོར་ནི། གུ་གུལ་ཞོ་ལྔ། ཙནྡན་ཞོ་བཞི། ཆུ་སྤོས་གཉིས།ཨེ་ལ་གཅིག ཏང་ཀུ་གསུམ་མོ། །ལྔ་པ་དྲི་མ་དྭངས་པ་ལྔ་སྦྱོར་ནི། དེ་བ་དྷ་རུ་ཞོ་བཞི། སྤུར་ལེན་གང་། ཨ་ག་རུ་ལྔ། ལི་ཤི་གསུམ། རྡོ་སྨན་མ་དོའོ། །འདི་མན་འཁྲུགས་སྡེབས་པ་ལས་མེད་ཕྱིར་སྨན་ངོ་བོ་སོ་སོ་གང་བྱུང་ཡང་སྦྱར་་་་ཚད་རང་རང་སྐབས་ལས་མཐོ་དམའ་མེད་དོ། །དྲུག་པ་ཤིན་ཏུ་བསིལ་སྦྱོར་911

ནི། ག་བུར་གཉིས། ཨ་ག་རུ་གཅིག གུར་ཀུམ་གསུམ། གུ་གུལ་ལྔ། དེ་བ་དྷ་རུ་བཞིའོ།།བདུན་པ་དྲི་བཟང་ལྔ་སྦྱོར་ནི།སིགླ་གསུམ།སྤོས་དཀར་ལྔ།།གླ་སྒང་གཉིས། །ཙནྡན་བཞི། སྤུར་ལེན་གཅིག་གོ །བརྒྱད་པ་སྐམ་སྦྱོར་ལྔ་ནི། ཙནྡན་བཞི། ལི་ག་དུར་ལྔ་། ཀ་ཀོ་ལ་གཅིག ཆུ་སྤོས་གཉིས། ཨ་ག་རུའོ། །དགུ་བ་དྲོད་སྦྱོར་ལྔ་ནི།ཨ་ག་རུ་ལྔ། སྤང་སྤོས་གཅིག ཛཱ་ཏི་བཞི།ཨེ་ལ་གཅིགལི་ཤི་གསུམ་མོ། །བཅུ་པ་སྔོ་སྦྱོར་ལྔ་ནི། གླ་རྩི། རྡོ་དྲེག བལ་བུ། ཏང་ཀུ། རྡོ་སྨན་མའོ། །བཅུ་གཅིག་པ་ཁ་སྦྱོར་ལྔ་ནི། ག་བུར་གཉིས། སྤོས་དཀར་ལྔ། ཀ་ཀོ་ལ་གཅིག ཡེ་ལ་གཉིས། རྡོ་སྨན་མའོ། །བཅུ་གཉིས་པ་གདོན་འཇོམས་ལྔ་སྦྱོར་ནི།གླ་རྩི། སྤང་སྤོས། ཀ་ཀོ་ལ།ཙནྡན།དེ་བ་དྷ་རུའོ།།མགོན་པོ་ཀླུ་སྒྲུབ་ཀྱིས་དཔལ་གསང་པ་འདུས་པའི་རྒྱུད་ནས་ཕྱུང་བ་གཙང་རིན་སྲུངས་པའི་ཕྱག་ལེན་ལྔ་སྦྱོར་བརྒྱད་པ་ནི། དང་པོ་ཡེ་ཤེས་ལྔའི་སྦྱོར་བ་ནི་། ལི་ག་དུར་སོ་སོར་རྟོགས་པའི་ཡེ་ཤེས། ཤུག་པ་མཉམ་པ་ཉིད་ཀྱི་ཡེ་ཤེས། སིགླ་བྱ་བ་གྲུབ་པའི་ཡེ་ཤེས། མ་ནུ་མེ་ལོང་ལྟ་བུའི་ཡེ་ཤེས། སྤོས་དཀར་ཆོས་ཀྱི་དབྱིངས་ཀྱི་ཡེ་ཤེས་ཏེ། ཡེ་ཤེས་ལྔའི་སྦྱོར་བས་ལྷ་རྣམས་མཉེས། འཇིག་རྟེན་དབང་དུ་འདུས། འབྱུང་པོ་སྐྱོད། རིམས་ནད་སེལ་ལོ། །གཉིས་པ་འབྱུང་བ་ལྔའི་སྦྱོར་བ་ནི། པྲི་ཡང་ཀུ་མེ། ཨ་རུ་ར་ཆུ། གུར་གུམ་ནམ་མཁའ། ཤིང་ཚ་རླུང་། ཙནྡན་ས་སྟེ། འབྱུང་བ་ལྔའི་སྦྱོར་བས་ལྷ་མོ་མཉེས། བུད་མེད་དབང་དུ་འདུས། པེ་དཀར་སྒྲོད། སྨྱོ་འབོག་དང་བརྒྱལ་ནད་སེལ་ལོ། །གསུམ་པ་སྐུ་ལྔའི་སྦྱོར་བ་ནི། ཀ་ཀོ་ལ་ལོངས་སྐུ། ཛཱ་ཏི་རྡོ་རྗེའི་912

སྐུ། ཤུག་པ་སྤྲུལ་སྐུ། ད་ལི་བདེ་བ་ཆེན་པོའི་སྐུ་སྟེ། སྐུ་ལྔའི་སྦྱོར་བས་སྲོག་བདག་མཉེས། གནོད་སྦྱིན་དབང་དུ་འདུས་ཤིང་། གཤེད་སྐྱོད། གཟེར་དང་སོ་ནད་སེལ་ལོ།།བཞི་བ་དབང་པོ་ལྔའི་སྦྱོར་བ་ནི།རུ་རྟ་མིག ཏང་ཀུ་རྣ་བ།སྤོས་དཀར་ཡིད། གུ་གུལ་ལྕེ། སྤུ་བ་སྣ་སྟེ།དབང་པོ་ལྔའི་སྦྱོར་བས་གཤིན་རྗེ་མཉེས། ཁྲོ་བོ་དབང་དུ་འདུས། གདོན་སྐྱོད། བྱད་དང་སྦོད་གཏོང་བཟློགལྔ་པ་དོན་སྙིང་ལྔའི་སྦྱོར་བ་ནི། གུ་གུལ་མཁལ་མ། མ་ནུ་གློ་བ། སུར་བུ་མཆེར་བ། སྤོས་དཀར་སྙིང་། ད་ལི་རྒྱུ་མ། སྤང་སྤོས་མཆིན་པ་སྟེ། དོན་སྙིང་ལྔ་ཡི་སྦྱོར་བས་དགེ་བསྙེན་མཉེས། ཐེའུ་རང་དབང་དུ་འདུས། ཟས་ནོར་འདུ།གྲིབ་དང་ཆམ་པ་སེལ་ལོ། །དྲུག་པ་རིགས་ལྔའི་སྦྱོར་བ་ནི།མཁན་པའི་རྩ་བ་སྣང་བ་མཐའ་ཡས།རུ་མང་རྩ་བ་རིན་ཆེན་འབྱུང་གནས།སུག་སྨྲེལ་རྡོ་རྗེ་སེམས་པ། དུར་བྱིན་དོན་ཡོད་གྲུབ་པ། ཕུར་མོང་རྣམ་པར་སྣང་མཛད།རིགས་ལྔའི་སྦྱོར་བས་ཆོས་སྐུ་མཉེས། དཔའ་བོ་དབང་དུ་འདུས། ཕོ་འདྲེ་སྐྱོད། གཉན་ནད་སེལ། བདུན་པ་འདོད་ཡོན་ལྔའི་སྦྱོར་བ་ནི། ཕུར་མོང་གཟུགས། སྤང་སྤོས་རོ། ཀ་ཀོ་ལ་རེག་བྱ། ལི་ག་དུར་སྒྲ། སུག་སྤེལ་དྲི་སྟེ།འདོད་ཡོན་ལྔའི་སྦྱོར་བས་དྲི་བཟའ་མཉེས།སྡེ་བརྒྱད་དབང་དུ་འདུས།འདྲེ་སྲིན་སྐྱོད། སྙིང་རླུང་སེལ་ལོ། །བརྒྱད་པ་ཉོན་མོངས་ལྔའི་སྦྱོར་བ་ནི། སེ་བའི་འདབ་མ་འདོད་ཆགས།གླ་སྒང་ང་རྒྱལ།སྤང་སྤོས་ཞེ་སྡང་།ཙནྡན་ཕྲག་དོགཤུག་པ་གཏི་མུག་སྟེ། ཉོན་མོངས་ལྔའི་སྦྱོར་བས་མཁའ་འགྲོ་མཉེས། མ་མོ་དབང་དུ་འདུས། འདྲེ་མོ་སྐྱོད། རིམས་དང་གྲིབ་གདོན་སེལ་ལོ། །དེ་ལྟར་ལྔ་913

ཚན་བརྒྱད་པོ་ལས། །དང་པོ་རྒྱལ་པོ་གཞན་བཞི་བཙུན། །རྒྱལ་པོ་གཅིག་ལ་བཙུན་མོ་བཞི། །བུ་རམ་གླ་རྩི་གཉིས་ནི་བློན། །ཐམས་ཅད་ལ་ནི་མེད་མི་འབྱུང་། །དྲི་ནི་ཕུན་སུམ་ཚོགས་པ་འབྱུང་།།ཞེས་སོ།།ཡང་ན་འཕགས་པ་ཀླུ་སྒྲུབ་ཀྱི་སྤོས་སྦྱོར་མཐའ་མ་འདི་ལྟརེ་ཡིན། ཤུག་པ་ཆུ་ལ་སྤོས་དཀར་ཐལ། །བུ་རམ་སྡོར་ལ་གླ་རྩི་ཚྭ། །ཐ་མ་བཞི་པོ་དེ་ལ་ཡང་། །ཛཱ་ཏི་ལིཤི་སྤོས་དཀར་བཟང་ །ཡང་ཇོ་བོ་ཨ་ཏི་ཤའི་ལུགས་ཀྱི་སྤོས་སྦྱོར་ནི། ཏང་ཀུ་གླ་རྩི་ཛཱ་ཏི་དང་། །ལི་ཤི་བཞི་སྦྱོར་དྲི་བཟང་ངོ་། །ཏང་ཀུ་གླ་རྩི་ཤིང་དཀར་དང་། །ལི་ཤི་རྣམས་ནི་དྲི་བཟང་ངོ་། །ཏང་ཀུ་གླ་རྩི་སྤོས་དཀར་དང་། །ཀ་ཀོ་ལ་སྦྱར་དྲི་བསུང་ལྡན། །ཏང་ཀུ་གླ་རྩི་ཙནྡན་དཀར།།ག་བུར་བཞི་སྦྱོར་དྲི་མཆོག་ལྡན། །ཏང་ཀུ་གླ་རྩི་གུ་གུལ་དང་། །སུག་སྤེལ་བཞི་པོ་སྦྱོར་བ་མཆོག །ཏང་ཀུ་གླ་རྩི་ཕུར་མོང་དང་། །སིཧླ་བཞི་ཡི་སྦྱོར་བ་ལེགས། །ཏང་ཀུ་གླ་རྩི་ཁ་ཆེ་དང་། །ལྕང་སྐྱ་བཞི་ཡི་སྦྱོར་བ་སོགས། །བཞི་སྦྱོར་བདུན་པོ་གང་རིགས་ཀྱང་། ་།ཀུན་བཟང་དྲི་ཞིམ་ལྷག་པར་ལེགས།།ཞེས་གསུངས་སོ།།ཡང་ཁ་ཆེ་པན་ཆེན་ཤཱཀྱ་ཤྲིས་མཛད་པའི་ཉུང་སྦྱོར་ནི། ན་གི་ཙནྡན་ཨ་ག་རུ། །ཀ་ར་གླ་རྩི་ལྔ་སྦྱོར་བྱ། །ན་གི་གླ་རྩི་ཛཱ་ཏི་དང་། །ཨ་ག་རུ་ཡི་བཞི་ ་སྦྱོར་བྱ།།ན་གི་ཀ་ར་གླ་རྩི་དང་།།བ་ལུ་སྤང་སྤོས་གླ་རྩི་སྦྱར།།ཕུར་མོང་བ་ལུ་སྨན་སེ་སྦྱར།།སྤྲུ་ནག་ཏང་ཀུ་བུ་རམ་སྦྱར།།ཤིང་ཚ་ཅུ་གང་གླ་རྩི་སྦྱར།།སུག་སྨེལ་གླ་རྩི་བ་རུ་ར།།འདི་སྐད་གང་ཡང་དྲི་ངར་ལྡན།།ཞེས་སོ།།914

ཡང་ཟུར་མཁར་རྙརྨ་སྭ་མིས་མཛད་པའི་སྤོས་སྦྱོར་ནི། ཤུག་བྱེ་ཕུལ་གང་།སྤང་སྤོས་ཁྱོར་བ་གང་། ཏང་ཀུ་མཐེབ་ཚིགས་ཙམ།ཨ་རུ།ཤིང་ཚ།གོ་སྙོད། སྨན་སེ། སྤོས་དཀར་རྣམས་ཐུར་མགོ་རེ། བལ་དཀར་ལོ་མའི་མེ་ཏོག་ཐུར་མགོ་རེ། ལི་ཤི་གླ་རྩི་ཐུན་ཚད་རེ། ཡང་ཤུག་ཕྱེ་ཕུལ་གང་། སྤང་སྤོས།ཏང་ཀུ།སྤོས་དཀར།ཤིང་ཚ་རྣམས་ཐུར་མགོ་རེ།ག་བུར་ཐུན་གཅིག་རྣམས་སྦྱར་ན་དྲི་ཞིམ་འབྱུང་།ཡང་ཤུག་ཕྱེ་ཤུག་ལོ།སེ་བའི་འབྲུ།སྤང་སྤོས། ཏང་ཀུཨ་རུ་ར། བལ་དཀར། སྤོས་དཀར། ཤིང་ཚ། བུ་རམ་རྣམས་ལ་གླ་རྩི་ཚ་འདེབས་ཙམ་སྦྱར་ནས་དྲིལ་ལོ། ཡང་ག་བུར་ཐུན་གཅིག ཛཱ་ཏི། རུ་རྟ། གུ་གུལ། ཙནྡན་དཀར་དམར། ཨ་ག་རུ། ཁ་ཆེ་རྣམས་ཐུར་མགོ་རེ་རེ། ཆུ་སྤོས།གླ་རྩི།ན་གི་རྣམས་ཐུར་བྱེད། སྤོས་དཀར་ཐུན་གསུམ།ཤིང་ཚ་ཐུན་བཞི། ཨ་རུ་རྡོག་གཉིས། མ་ནུ་ཐུན་གཉིས། གོ་སྙོད་ཐུན་གཅིག དུར་བྱིན་ཐུན་གཅིགསེ་བའི་འབྲས་བུ་དང་། ཤ་མོ་བ། ཕུར་མོང་ལོ་མ། སྡུམ་བུ། སྟག་ཤ་རྣམས་ཐུན་རེ་རེ། རྡོ་དྲེག་དམར་པོ་ཐུན་གསུམ། རྒྱ་སྤོས་ཐུན་བྱེད། ཏང་ཀུན་ཐུན་གསུམ་སྤང་སྤོས་ཐུན་ལྔ།ཤུག་པ་བརྡར་ཕྱེ་ཁྱོར་བ་གང་། ད་ལི་ཁྱོར་བ་བྱེད།ཤུག་པའི་འབྲུ་བདུན། བུར་དཀར་ཐུན་ལྔ་། རྒྱ་ལྕམ་ཐུན་སུམ། དེ་ལྟར་མང་སྦྱོར་དྲི་མཆོག་ལྡན།།ཞེས་གསུངས་སོ།།ཡང་རྒྱ་ནག་ལུགས་ཀྱི། སྔོ་སྦྱོར་ནི།བ་ལུ།སྤང་སྤོས། ཕུར་མོང་། ཐང་དཀར། ག་དུར། སྨན་སེ། རྩ་རྩེ། འོམ་བུ། ཤུག་ལོ། རི་ཁ་ཆེ། ས་ཐང་ཆུ། སྐྱེར་བའི་མེ་ཏོག སྤུ་ཤེལ་རྩེ། སྤུ་རྩ།ཁུར་མང་མེ་ཏོགཧོང་ལེན། ཏང་ཀུན།ཨ་ག་915

རུ།ཤུག་པའི་ཐང་ཆུ།ཁམ་བུའི་འབྲས་བུ།མཁན་དཀར།མཁན་སྐྱ།དེ་བ་རྙ་རུ། ཟི་ངུ། སྲོ་ལོ་དམར་པོ། ར་ཕོ་མེ་ཏོག རྔས་ནག་པ། དེ་ལྟར་སྨན་སྣ་ཉི་ཤུ་རྩ་བདུན་སྦྱར་བ་ལ།ཤུག་ཕྱེ་བུན་ཆེར་སྦྱར་བས་དྲི་བཟང་འབྱུང་ངོ་།།ཡང་སྤོས་སྦྱོར་ཁ་ཐོར་ལྔ་འཕྲེང་ལས། ལེ་ཚན་རྣམ་པ་གཉིས་གང་ཡང་། །གྱེན་ཐུར་འདོད་པའི་ལྔ་རེ་དང་།།ཕྲེད་ལ་དེ་བཞིན་ལྔ་རེ་སྟེ།།བསྲེག་པའི་ཟུར་འདེགས་གཉིས་རེ་བཅས། །བཅུ་གཉིས་རེ་སྟེ་ཉི་ཤུ་བཞི། །དང་པོ་ཕྲེད་ལ་ལྔ་གྲངས་ཏེ། །གསེར་མདོག་ཅན་དེ་དྲོད་སྦྱོར་ཡིན། །ཛཱ་ཏི་ཅན་དེ་བསིལ་སྦྱོར་མཉམ། །ན་གི་ཅན་ལྔ་དྲི་མཆོག་ལྡན། །ཟི་ངུ་ཅན་ལྔ་རྩི་སྦྱོར་ཡིན། །ཐ་མ་སྤུར་ལེན་ཅན་ལྔ་བསིལ། །གྱེན་ཐུར་གསེར་མདོག་ཅན་ལྔ་སྙོམས། །གླ་རྩི་ཅན་ལྔས་བདེ་དྲོད་བསྐྱེད།།འབའ་ལ་ཅན་ལྔ་ཤིན་ཏུ་བསིལ། །བ་ལུ་ཅན་ལྔ་དྲི་བསུང་བཟང་། །གུ་གུལ་ཅན་ལྔས་གྲིབ་གདོན་སེལ། །ཟུར་འདེད་གསེར་མདོག་ཅན་དེ་ཁ། །གུ་གུལ་ཅན་དེས་གདོན་ནད་འཇོམས། །གཉིས་པ་རེ་མིག་ཉི་ཤུ་ལྔ། །སྔོན་བཞིན་ཕྲེད་དང་ཐུར་བསེག་པའི། །བཅུ་གཉིས་འདི་ལ་སྔོ་སྦྱོར་ཞེས། །ལྔ་ཚན་རེ་རེ་སྦྱོར་སྡེ་རེ། །ཀུན་ཀྱང་བསྡོམས་པའི་ཉེར་ལྔ་རེས། །མང་སྦྱོར་ཞེས་བྱ་ཞེས་བཅུ་གསུམ།།སྔ་ཕྱི་ཉི་ཤུ་རྩ་གསུམ་བཟང་། །ཀུན་ལ་སྤྲང་དང་གླ་རྩི་ཡིས། །ཅུང་ཟད་ཁྱབ་བྱེད་མན་ངག་ཡིན། །མ་མར་ཤུག་ཕྱེ་བཟང་ངན་འབྲིང་། །གང་བྱེད་སྟོབས་དང་བསྟུན་ལ་བསྲེ། །ཞེས་སོ།ཡང་ཞིང་ཁམས་ཀུན་ཁྱབ་སྦྱོར་བ་རྒྱས་པ་ནི། ཀ་ཀོ་ལ། ན་གི། ཙནྡན་916

དཀར་པོ། མ་ག་རུ་ནག་པོ། གུ་གུལ། སྤོས་དཀར། རུ་རྟ།སྟོད་ལི་ག་དུར།ལི་ཤི། ཛཱ་ཏི། ཙནྡན་དམར་པོ། བ་ལུའི་ལོ་མ། འབའ་ལ། པྲི་ཡང་ཀུ། རྒྱ་ཕོ་སྐེད་པ། རེ་ཐོམ་པ། མ་ནུ། ཤིང་ཚ། གླ་རྩི། ག་བུར། ཨ་གར། གོ་སྟོད། ཨར་སྐྱ། རྡོ་དྲེག ཀ་ར། སྤང་སྤོས་བཅས། དེ་ལྟར་སྨན་སྣ་ཉི་ཤུ་རྩ་ལྔ་པོ་འདི་གོང་མ་ཆ་བསྐྱེད་ལ་འོག་མ་རིམ་པས་ཆ་བསྐྱུང་ལ་དམ་དང་མ་མ་གཞུང་ལྟར་སྦྱར་་་་་་་བས་དྲི་མ་ཕུན་སུམ་ཚོགས་པ་འབྱུང་ངོ་། །འབྲིང་པོའི་སྦྱོར་བ་ནི། རྡོ་དྲེག་དམར་པོ་ག་བུར།ལི་ཤི།སུག་སྨེལ།གླ་རྩི།ཁ་ཆེ།ཛཱ་ཏི། སྤོས་དཀར།གུ་གུལ།ཙནྡན་དཀར་པོ།ཨ་ག་རུ།རུ་རྟ།ན་གིདེ་ལྟར་སྨན་སྣ་བཅུ་གསུམ་འདི་གོང་མ་སྐྱུང་ལ་འོག་མ་རིམ་པས་བསྐྱེད་པའི་ལག་ལེན་ཅི་ལྟར་བྱས་པ་དྲི་བསུང་མཆོག་ཏུ་བཟང་ངོ་། །བསྡུས་པའི་སྦྱོར་བ་ཀོ་ལ་དགུ་པ་ནི། ཀ་ཀོ་ལ། བ་ལུ།རུ་རྟ།ཛཱ་ཏི།ལི་ཤི།གུ་གུལ།ག་དུར།འབའ་ལ།ཀ་ར་སྟེ་དགུ་པོ་འདི་སྔ་མ་ད་དུང་བསྐྱེད།ཕྱི་མ་རུམ་ཉུང་བྱ།འདི་ཡང་དྲི་མ་མཆོག་ཏུ་བཟང་ངོ་།།བསངས་ཀྱི་མཆོད་སྤོས་རྒྱས་པ། གསེར། དངུལ། ཟངས། ལྕགས། བྱུ་རུ། གཡུ། སྦུར་ལེན། དུང་། གཟི། མཆོང་།མུ་མེད། མུ་ཏིག ཉ་ཕྱིས། ག་པུར།ན་གི། བཟང་པོ་དྲུགཙནྡན་གཉིས།ཨ་གར་རིགས་གསུམ།འབྲས་བུ་གཉིས།གེ་སར་གསུམ། གུ་གུལ་གཉིས། བ་ལུ་དཀར་ནག་གཉིས། ཕུར་མོང་གཉིས།འབའ་ལ།རུ་རྟ།མ་ནུ།གླ་རྩི།སྟོད་ལི་ག་དུར།སིཧླ།རྒྱ་སྤོས།སྤང་སྤོས།བྲག་སྤོས།གྲོ་ཚེ་སྤོས།མཁན་དཀར།མཁན་སྐྱ།པྲི་ཡང་ཀུ། འབྲས་བུ། གྷརྙ་པ་ཏྲ།གླང་སྣ།ལྷ་གླང་།ལུག་རུ་སེར་པོ། ཏང་ཀུན།སྤྲུ་ནགའུ་སུ།འབྲས་སྣ་གསུམ།917

ཆུ་སྤོས།རྒྱ་ཡུང་།ཀུ་ཤ བསེ་ཡབ།སྟར་ཁ།ཨ་ཤུ།རྒུན་འབྲུམ།སེ་འབྲུ།སྟར་བུ། ཞོ་ཤ་གསུམ། ཀུ་བ། རྡོ་རུས། ཨུཏྤལ། ཤུག་ལོ། སྟག་པ། སྒྱུག་ལོ།དེ་བ་དྷ་རུ། སེ་བའི་མེ་ཏོག ཤིང་མངར། ལི་ཁྲི། མཚལ། སླེ་ཏྲེས། ཀུཎྜ་ཀ་རི། དབང་ལག ཤུ་དག་དཀར་པོ། རྒྱ་མཚོའི་མྦུ་བ། ཆུ་སྲིན་སྡེར་མོ། རྡོ་དྲེག་དམར་པོ།ཟ་རྩ། འབྲས་སོ་བ། ཏིལ་དཀར་ནག སྤྲས་གང་བ། ཟར་མ། ནས། གྲོ། སྲན་མ།ལན་ཚ། ཀ་ར།བུ་རམ།སྦྲང་རྩི།ཞོ་མར།འོ་མ།ཇ་ཆང་།དར་ཚོན་སྣ་ལྔ་སྟེ། དེ་ལྟར་སྨན་རྫས་བརྒྱ་དང་བརྒྱད་པོ་འདི། རྒྱུད་དང་གཞུང་མན་ངག་ནས་བྱུང་བའི་བསང་རྫས་ཀླུ་སྨན་བུམ་སྨན་ཐམས་ཅད་ཚང་བ་སྟེ། དེ་ཡང་ཀླུ་མཆོད་ཚེ།དུག་བྱུང་རྡོ་དྲེག་དམར་པོ་ཡོད་པས་ཆོག་པར་བཤད་ཀྱང་།གླ་རྩི་སྤངས་ན་ལེགས་པ་བཅས་ཞིབ་ཏུ་བཏགས་ལ།སྤོས་ཕྱེ་མར་གསེར་སྐྱེམས་གང་ལ་བསྲེས་ཀྱང་མཆོག་ཏུ་འགྱུར་རོ། །དེ་ལྟར་སྤོས་སྦྱོར་རྒྱས་བསྡུས་ནི།རིགས་མི་འདྲ་བ་བརྒྱ་ཅུ་ཐམ་པ་འདིར་བཤད་པས་རེ་ཞིག་དེས་འཐུས་པར་བྱས་སོ།།ད་ནི་ལྔ་པ་མགར་བྱེད་པ་ལ་མཁོ་བའི་ལས་ཚོགས་ལས། སྐུ་འདྲ་ལུགས་འདེབས་པའི་ལི་མ་བྱེད་ན། རྒྱ་གར་གྱི་ལི་བརྫུས་འདྲ་ཅོག་བྱེད་ན།ཟངས་དམར་སྲང་བརྒྱད་ལ་ཏི་ཚ་སྲང་གང་། སྟོད་གཤའ་ཞོ་གང་བྱས་པས་འགྲུབ། ལི་དཀར་བཟང་འབོལ་བྱེད་ན། དེ་སྟེང་དངུལ་ཞོ་གང་དོ་དང་།བྱེད་གསུམ། གསུམ་རྣམས་རིམ་པས་འདྲ་མིན་རེ་རེ་འབྱུང་།ལི་སེར་བྱེད་ན།གསེར་སྐར་ལྔ། སྐར་བདུན། ཞོ་གང་། ཏི་ཚ་ཞོ་གསུམ། ལྔ། བདུན། དགུ་918

རྣམས་བསྣན་པའི་རིམ་པས་འདྲ་མིན་རེ་རེ་འབྱུང་། ལི་དམར་བྱེད་ན།ཟངས་ཞོ་ལྔ།སྲང་གང་།ཞོ་བཅོ་ལྔ་བསྣན་པས་ཁྱད་པར་རེ་རེ་འབྱུང་ངོ་།།སྐད་ལི་བཟོ་བ་ནི། དྲིལ་བུ་ལི་དཀར་བྱེད་པ་ལ། ཟངས་སྲང་གཉིས་རེ་ལ་སྟོད་གཤའ་ཞོ་རེ་བསྲེས་པས་ཡོང་། དེ་ཡང་འཕྲི་བསྣན་སྐར་མ་རེ་གཉིས་བྱེད་པས་གང་འདོད་བསྒྱུར་ཆོག་པ་དང་། སྐད་ལ་མི་ཕན་ཡང་མདངས་བཟང་བ་དང་། ་ འབོལ་བ་འདོད་ན་གསེར་དངུལ་ཡང་ཅུང་ཟད་བསྲེས་པས་འགྲུབ། ཏིང་ཤགས་དང་སིལ་སྦུབ་སོགས་སྣ་རིང་ཐུང་བརྡུང་ཐུབ། མཉེན་འབོལ་འདོད་ན། ཟངས་སྲང་གསུམ། བྱེད་བཞི་རྣམས་ལ་སྟོད་གཤའ་ཞོ་རེ་བསྲེས་པས་འབྱུང་། སེར་པོ་བསྲེས་ཚེ་ཏི་ཚ་ཞོ་གང་སོགས་བརྟགས་ཤིང་བསྲེའོ།།སྤྲ་བླུག་བྱེད་པའི་ལག་ལེན་ནི། སྐུ་འདྲ་སོགས་བཟོ་གང་འདོད་ཀྱང་དང་པོ་སྤྲ་ཚིལ་དྭངས་མ་ལེགས་པར་བཅོས་ཏེ། དེ་ཡང་ལྷ་ཞལ་སོགས་གཡས་གཡོན་ན་ཡང་འདྲ་མིན་དུ་མི་འགྲོ་བ་ལྟ་བའི་མིག་ལ་གསལ་བྱེད་དུ།སྤྲ་ཚིལ་དེ་ལ་སྒྲོན་མེའི་སྣག་དྲེག་འབྲམ་འབྲུམ་མེད་པ་མདོག་འགྱུར་ཙམ་་་་་བསྲེ་བ་མན་ངག་གོ།གང་ཡང་འཆོས་ཚར་ནས།ལུགས་ཕྱེ་ལ་གླང་མའི་སོལ་ཕྱེ་སུམ་ཆ་བསྲེས་ལ།ཚོན་ལྟར་འདུལ་བ་ལུག་ཞོའོ་གར་སླ་ཙམ།དང་པོ་པིར་གྱིས་བྱུག་ཅིང་བསིལ་སར་སྐམ་ལ།རིམ་པས་བརྩེགས་ནས་རི་མོ་གོས་འཁྱུད་སོགས་ཕྲ་འབྲིང་ནུབ་ཙམ་བར་བརྩེགདེ་ནས་ལུགས་ཁར་བཞག་ལ།ལུགས་བྱེད་ཞལ་ཞལ་དང་བཅག་བརྡུང་སྲབ་མཐུག་ལུགས་ཐུབ་པར་བྱས་ལ་སྐམ།919

དེ་ནས་སྙེད་པུའི་ཁར་ལུགས་ཁ་ཐུར་དུ་སྦུབ་ལ་སྣོད་བཟེད། ལུགས་དཔེ་འབར་མེའམ་ཤིང་སོགས་གང་རིགས་ཀྱི་མེར་བསྲེགས་ལ། སྤྲ་ཚིལ་ལུགས་ཁ་ནས་འཛར་དུ་བཅུག དེ་ནས་ལུགས་དཔེ་དམར་ལྷང་ངེ་མ་བྱུང་བར་སྲེགས།དེ་ནས་ལུགས་རྒྱུ་དེ་བཞུས་ལ་ཚ་བླུག་བྱེད་དོ། །དེ་ཡང་བཟོ་གྲུབ་པའི་སྤྲ་ཚིལ་གཟུགས་དེ་བཏེགས་ལ། ལུགས་རྒྱུ་གསེར་ཡིན་ན་བཅོ་ལྔ་སྐོར། དངུལ་ཡིན་ན་ཕྱེད་བཅུ་གསུམ་སྐོར། ལི་ཡིན་ན་ཏི་ཚ་དང་སྟོད་གཤའ་སོགས་མ་རྩིས་པའི་ཟངས་རྐྱང་གི་བཅུ་སྐོར་འགྲོ། གཤའ་དཀར་དང་ཏི་ཚ། དངུལ་དང་ཆ་མཚུངས། ཞ་ཉེ་ཡིན་ན་གསེར་དང་ཆ་མཚུངས། འོན་ཀྱང་གང་ལ་ཡང་ལུརྒེསོ་ཁ་ནོན་ངེས་ཟུད་མཐོར་གཏོང་དགོས།འཁར་བ་བཟོ་ཐབས་ནི། གཤའ་ནག་ཟངས་ཀྱི་བརྒྱད་ཆ་གཏོང་བ་ཡིན། དཀར་སེར་གང་བྱེད་གཤའ་དཀར་རམ། དངུལ་དང་། སེར་པོ་ཏི་ཚ་སོགས་གོང་གི་རིག་པས་ཤེས། འཁར་ནག་བྱེད་ན། ཟངས་ཀྱི་བདུན་ཆའི་ཞ་ཉེ་དང་བརྒྱད་ཅུ་ཆའི་གཤའ་དཀར་བསྲེའོ།།ར་གན་བཟོ་བ་ནི།ཏི་ཚ་སྲང་རེ་ལ་ཟངས་སུམ་སྐོར་གཏོང་བས་ངེས་པར་ཡོང་། །ཟངས་རག་སྦྱར་བྱེད་གསེར་ཚ་བྱེད་ན། ཟངས་ཏི་ཚའི་ལོག་པོ་གཏོང་བ་དང་། བུན་གཏོང་བ་དང་། མཉམ་འདེགས་བྱེད་པ་ལུགས་གསུམ་ཡོད་ལ། དེ་ཡང་ཏི་ཚ་བསྐྱེད་རིམ་གྱིས་སྦྱར་བྱ་མཐུག་སར་བྱུག་དགོས་འཇུ་བྱེད། ཏི་ཚ་མཐོ་རིམ་གྱི་སླ་ཡང་རྣམ་པ་དང་འདུག་པ་རིམ་པས་ཆུང་།འཇུ་སླ་ཐབས་འདོད་ན། གསེར་ཚ་སྲང་རེར་གཤའ་དཀར་བཞི་ཙམ། གཏོང་ཆེ་920

ན་བརྡུང་མི་ཐུབ། ཚ་ལ་སྲང་བྱེད་དོ་རེར་དངུལ་ཞོ་མ་ལོང་ཙམ་བསྲེས་ན་མཉེན་ལ་བརྡུང་ཐུབ་པ་ཡོང་། ཏི་ཚ་འགྲོ་རིགས་གང་ཞུ་ཡང་། ལུགས་ཀོང་ཁར་རྩམ་པ་འདེབས་པའམ་རྭ་གཞོབ་སོགས་ཀྱི་དུད་པ་མ་བགགས་ན། ཏི་ཚ་དུད་པའི་ངང་ལས་ཡལ་ཉེན་ཆེ། དུད་པར་མ་ཤོར་ན།ཟངས་སྲང་གསུམ་ལ་ཏི་ཚ་སྲང་གང་བསྲེས་པའི་རག་ལ་སྲང་བཞི་ཡོང་བ་ཡིན། དུ་བ་ཤོར་ཆེ་ཆུང་ལས་ཐུར་ཁ་འགྲིབ་ལུགས་ཡོང་ངོ་། །གསེར་གཉིས་ནང་སྦྱར་བའི་ཚ་ལ་ནི།རྒྱ་རག་བཟང་པོ་དང་གསེར་མཉམ་འདེགས་བྱས་ལ་བཞུས་པས་ཆོགརྒྱ་རག་མ་རྙེད་ན། ཟངས་སྲང་གསུམ་ལ་སྔོ་འཁྱོག་སྲང་གང་བསྲེས་པས་ར་གན་གྱིས་ཚབ་རུང་།དངུལ་དང་དངུལ་སྦྱར་བའི་ཚ་ལ་བྱེད་ན་ཡང་།དངུལ་དང་རྒྱ་རག་བཟང་པོ་མཉམ་འདེགས་བྱེད་པ་དང་། རྒྱ་རག་མ་རྙེད་ན་བོད་རག་གིས་ཚབ་བྱེད་ཚུལ་གོང་དང་འདྲ། ཟངས་རག་གསེར་དངུལ་སྦྱར་བྱེད་ཚ་ལ་དེ་དག་སྣ་ཁྲིད་ཀྱི་ཚ་ལ་དཀར་བོ་ཆུར་བཅས་པ་དང་སྦྱར་དགོས་སོ། །ཟངས་གསེར་དངུལ་ལྕགས་རྣམས་སྦྱར་བའི་ཚ་ལ་དེ་རྣམས་འཇུ་བྱེད་དང་།སྣ་ཁྲིད་སྦྱར་བྱེད་ཚ་དཀར་ཆུར་བཅས་སྦྱར་དགོས་སོ། །གཤའ་དང་གཤའ་སྦྱར་བའི་ཐབས་ནི། གཤའ་དཀར་ཞོ་རེར་ར་ས་ཡ་ན་སྐར་མ་བདུན་རེ་བསྲེས་ལ་བཞུས་པ་བཏུལ་ནས། སྤོས་དཀར་དྲི་ཐོན་ཙམ་བསྲེས་ནས་གང་དགོས་སུ་ཆུས་སྦྱངས་ལ་བྱུག སྐམ་ནས་ལྕགས་བསྲེགས་ཀྱིས་སྐུར་བས་འབྱར་བ་ཡིན་ནོ།།རིན་ཆེན་དྲ་གཤག་བརྡར་ཕུག་བྱེད་ན། རབ་ཕ་ལམ་བཟང་པོ མ་921

རྙེད་ན་ཀོ་རཉྫས་བྱས་ཏེ། ཀོ་རཉྫ་བཏབ་པའི་ཕྱེ་མ་ནི། ཕྲ་བ་དྲ་ན་ཞིབ།སྦོམ་པ་གཤག་ན་རྩིང་བར་བཏགས། ཟངས་ཀྱི་གྲིའི་སོ་ལ་རླན་བྱུག་པས་ཀོ་རཉྫའི་སྐམ་བྱེ་བླངས་ལ། སོག་ལེས་ཤིང་དྲ་བ་ལྟར་དྲུས་པས་ཆོད། དེ་ཡང་རླན་མ་བྲལ་བ་རིམ་པས་ལེན་དགོས། འབུག་པའི་ཚེ་ཡང་ཟངས་ཀྱི་གསོར་སོ་ལ་ཀོ་རཉྫ་རླན་གྱིས་བླངས་པས་འབུག རྒྱུ་མཚན་དྲ་འབིགས་གང་ཡང་ཀོ་རརྫོ་རང་གིས་བྱེད། དེ་འཛིན་བྱེད་ཟངས་ཀྱིས་བྱེད་པ་ནི།ཀོ་རཉྫ་ཟངས་ལ་ཟུགས་ནས་ཐོགས་འདུག་པའི་ཡུ་བ་ལྟ་བུ་བྱེད། ཀོ་ཕྱེ་མི་འཐོར་བ་རླན་གྱི་བསྡུ་བ་ཡིན། རིན་ཆེན་གང་ལ་ཡང་བཅོས་བྱེད་མི་ཚུགས་པར་འདྲེད་འགྲོ་ན། དགོས་གནས་སུ་སྒྲོ་སེར་སྲབ་མོ་སྤྱིན་གྱིས་སྦྱར། དམིག་བུ་འབུག་པའམ་དྲ་ལམ་ཕྱེས་ན། མི་འདྲེད་པར་སྒྲོ་སེར་གྱིས་འཛིན་པར་བྱེད་དོ། །མིག་སྙིང་ཡངས་པོར་བཤངས་ན།ཟངས་སྐུད་རླན་ལྡན་ལ་ཀོ་ཕྱེ་སྦགས་ནས་གོང་ལྟར་བྱའོ། །བརྡར་དགོས་ཚེ། བརྡར་བྱ་དེ་ལྕགས་ཐུར་རྩེར་འབེར་གྱིས་སྦྱར་ནས་་ཀོ་རྡར་ལ་བརྡར་རོ། །འབེར་བཅོས་ནི། ཐང་ཚི་སྐམ་རློན་འདྲེས་མ་སྲང་གང་ལ། ལ་ཆ་ཞོ་ལྔ། རྫ་སོགས་སྣུམ་ལྡན་དུ་བཞུས་ལ།ཁང་པའི་དུ་རྒན་བྲག་ཞུན་འདྲ་བའི་ཕྱེ་མ་ཐུར་མགོ་གང་། ཁམ་ས་སྤྱིན་པོའི་ཕྱེ་མ་བུར་སྣོད་གང་རྣམས་བཏབ་ལ་ལེགས་པར་འདྲེས་ནས་གྲང་དུ་བཅུག དགོས་ཚེ་མེ་ལ་བསྲེགས་པས་འབྱར་ཉེན་ཆེ་ན་ལ་ཆ་བསྣན།སྣ་ཐུང་ཆགས་ན་ཐང་ཆུ་བསྣན་ནོ།།ཀོ་རྡར་བཟོ་བ་ནི། ལ་ཆའི་ཕྱེ་མ་ཆ་གསུམ་ལ། ཀོ་རཉྫའི་ཕྱེ་མ་ཆ་922

གཅིག་བསྲེས་ནས།གླ་ཉལ་ནང་དུ་ལྷོད་པར་བཏུམས་ནས། ཆུ་ཚ་མོའི་ནང་དུ་བཙོ། ཞུ་ཚེ་ཕྱི་ནས་འདྲེས་པར་མཉེ་ལ་བཟོ་ལྟ་བཅོས། དེ་གྲང་ནས་ཆུ་གྲང་གིས་བྲན་ཅིང་བརྡར་གང་དགོས་བརྡར་རོ།།ལྕགས་སོགས་ལ་མཚལ་བྱེད་པ་ནི།བཤད་མ་ཐག་པ་བཞིན་ལས།ལ་ཆ་དཀར་དྭངས་ཀྱི་ཕྱེ་མར་མཚལ་དང་བབ་ལ་སོགས་ཚོན་གང་ཡིན་བསྲེས་ལ་གོང་བཞིན་བཙོ། བསྲེ་མང་ཉུང་ཁ་དོག་བལྟ་ཞིང་དཔྱད་དེ་རེང་བུ་སོགས་དྲིལ་ནས་ལྕགས་ཟངས་རག་རྫ་སོགས་གང་དགོས་མེར་ལ་ཆ་འཇུ་་་་་་ཙམ་བསོས་ལ་རེང་བུས་གང་དགོས་ཁྱབ་པར་བྱུག་གོ། ་ལྕགས་ལ་རྫས་ཀྱི་བསྐོས་བྱེད་པ་ནི།
 བྲི་གཞི་ལྕགས་དེར་བཙའ་དང་དྲེག་པ་མེད་པར་བྱི་དོར་བྱས་ལ། དེ་ཐོག་ཏུ་རི་མོ་རྣམ་འགྱུར་གང་དགོས་སྣག་ཚ་སོགས་ཀྱི་བྲི། མེ་ལ་ཅུང་ཟད་བསྲོས་ལ། འབུར་ཆ་གང་དགོས་ལ་སྤྲ་ཚིལ་བྱུགས། ཀློང་བརྐོས་གང་དགོས་ལ་མ་འགོས་པར་བྱ། དེ་ལ་ཟ་བྱེད་ཀྱི་རྫས་ནི། ཛི་ཧྭ་སྙིཎྜ། ཟེ་ཚ། ཟབ་ལག་ཅན། བཙུན་མོ་ནུ་ཞོ་ཅན། ཏྲི་བྱིན་ཏ།ཧ་རི་ཏ་ཀ་གསེར་མདངས་ཅན་ཏེ། རྫས་དྲུག་པོ་འདི་ཞིབ་པར་བཏགས་ལ་ཆུ་དང་སྦྱར། ཟངས་ལྕགས་མ་ཡིན་པའི་སྣོད་རྡོ་ཤིང་རྫ་མ་དཀར་ཡོལ་རྣམས་གང་རུང་དུ་གར་སླ་འོ་མ་ཙམ་བྱས་ནས།ལྕགས་དེ་ནུབ་པར་བཅུག་པར་ཞག་གྲངས་ཅི་རིགས་བསྙལ།བལྟ་ཞིང་རྫས་ཀྱིས་ལྕགས་ཐོས་ནས་སླར་ནན་དགོས་ན།ལྕགས་ཟོས་རོ་དེ་བསལ་ཞིང་གད་བདར་བྱས་ལ་སླར་བསྙལ་ནུས་པ་ཞན་ན་རྫས་བསྐྱར།དེས་གང་འདོད་ཀློང་མོར་ཟའོ།།སྐུག་ཤུབས་ལྟ་923

བུ་ཁོང་སྟོང་གི་ཕྱི་ལ་རི་མོ་བྱེད་ན། ཁ་ཞབས་སྤྲ་ཚིལ་ལམ། མར་རམ། ལ་ཆས་བགགས་ལ།ཁོང་དུ་རྫས་མི་ཐར་བ་གལ་ཆེའོ།།ཡང་དངུལ་ལ་རི་མོ་བྱེད་ན། སྔ་མའི་རིགས་འགྲེའི་སྤྲ་ཚིལ་ལམ་མར་གྱིས་འཇོག་ཡུལ་བཀབ་ལ། རྫས་སྔ་མའི་ཚབ་ཏུ་ཆང་བཟང་གར་མའམ་ཨ་རག་གིས་བྱས་པས། ཡི་གེ་སོགས་རི་མོ་གང་དགོས་ཟ་བ་དང་། རི་མོ་འབུར་དགོས་དག་བྱེད་ཀྱིས་བྲིས་ན་ཞིང་ཁམས་བར་སྟོང་རྫས་ཀྱིས་ཟོས་ནས་རི་མོ་འབུར་དུ་དོན་ནས་སྔ་མ་ལྟར་ཡོང་ངོ་།།གཡའ་རྩི་བྱེད་པར་འདོད་ན། སིལ་སྦུབ་ཏིང་དྲིལ་སོགས་གང་ལའང་། རྒྱ་སྒྲུབ་སོགས་ལྟར་རྩི་ནག་རྔམ་པར་འདོད་ན། རྒྱ་ཚྭ། ཟེ་ཚྭ། མུ་ཟི།ཐར་ནུ། ཚུར་ནག།སྒོག་པ་རྣམས་ཞིབ་པར་བཏགས་ལ་བྱུག ས་རླན་སྟེང་དུ་བཞག་ལ། སྟེང་ན་སྔོ་རློན་པས་བཀབ་ལ་ཞག་ཅི་རིགས་པར་བཞག་པར་འགྲུབ་བོ། དམར་ངམས་ཆགས་པར་འདོད་ན། གོང་གི་རྫས་དེར་བོང་ང་དམར་པོ་བུངས་སྐྱེད་པ་བསྲེས་པས་ཡོང་། ཡང་ན་རྫས་དེ་རྣམས་མི་དགོས་པར། ཤིང་སྟར་ཁའི་འབྲས་བུ་རློན་པའི་ཕྱི་ཤ་དེས་རློན་དྲུད་ཡང་བྱས་ལ་རླན་སར་བཞག་པས་ཀྱང་ཡོང་ངོ་།།ཁྲབ་ཕྱི་བའི་ལག་ལེན་ཞིབ་པར་ནི།ཁྲབ་ཕྱི་བ་འདི་ལ་སྐྱ་ཕྱིས་དམར་ཕྱིས་གཉིས་ཡོད་པས།དང་པོ་སྐྱ་ཕྱིས་ནི། གསོམ་གྱི་པང་ལེབ་ཞེང་སོར་བཞི་དཀྱུས་ཁྲུ་དོ་ཡོད་པར། དོམ་ལྤགས་སྤུ་མེད་ཚད་མ་སྦྱོར། བྱང་འཛིན་ཤིང་སྐམ་དཀྱུས་མཐོ་དོ་སྦོམ་ཕྲ་གང་འཚམས།བསྡམ་ཐག་ཐི་གུ་དང་བཅས་པས་924 ་

ཕྱིས་ཕྱིར། རིལ་མའི་སོལ་དོག་ཞིབ་པ་ལ་ལྕགས་དྲེག་བསྲེས་པ་ཕྲན་བུ་བྱང་བུའི་རྩེ་དྲེག་པ་དང་བསྟུན་ཕྱིས་ཤིང་ཁར་རྒྱང་ཐེངས་གཅིག་གཉིས་ཙམ་་་་་་བྱས་ངོས། བསིལ་དྲོད་སྙོམས་པར་ཤད་འབྲིང་བཏང་སྙོམས་ཀྱིས་གང་དག་བྱེད་པར། ཁྲབ་སློག་རེར་སྐྱ་ཕྱིས་ཀྱི་བྱེ་རིལ་སོལ་ཞིབ་བཏགས་མཁར་བྲེ་ལྔ་ཙམ་འགྲོ་བར་ཕྱི། དེ་རྗེས་དམར་ཕྱིས་ཀྱི་རྫས་ལུག་ཤིག་ཙམ་རེ་ཕྱིས་ཤིང་གོང་མཚུངས་གསར་བ་ཞིག་གི་ཐོག་ཏུ་བཞག་ངོས། གོང་གི་སྐྱ་ཕྱིས་གྲུབ་པ་གཅིགཤིང་སྐམ་ལ་སྐྱོན་པའི་ཉི་གྲིབ་མཚམས་ལྟ་བུའི་བསིལ་དྲོད་སྙོམ་པར།ཤེད་ཆེ་ཆུང་གང་སྙོམས་ཀྱིས་བྱང་བུའི་རྩེ་ནས་བ་འདེད་ཀྱི་གཞོགས་ལྟར་་་་་རྒྱུད་མཚམས་མ་ལུས་པར་དམར་བཀོད། གཞོགས་གཅིག་པོ་ལ་དམར་གྱི་ར་མཆིན་གྱི་མདོག་ལྟར་ཤིན་ཏུ་མཐུག་མདོག་ཁ་བ་བྱུང་བསྟུན། སླར་བྱང་བུ་ཁ་ཕྱོགས་བསྒྱུར་བའི་གཞོགས་གཅིག་པོར་དམར་གོང་བཞིན་ཤད། ཕྲན་བུ་མ་རྒྱུག་པ་བྱུང་ན། ཕྱིས་གདན་ཁར་མར་རྙིང་དྲི་ཐོན་རེ་ཙམ་བརྒྱབ་པའི་ཕྱིས་མཚམས་གང་ལུས་སུ་བཀོད་མཁས་བྱེད་དོ། །དམར་ཕྱིས་ཀྱི་རྫས་སྨན་ནི། ཙནྡན་དམར་པོ། སྙི་ཝཾ། གསེར་མདོག གུར་གུམ་རྣམས་ཆ་མཉམ། ཛཱ་ཏི།ལི་ཤི། སེའུ་འབྲུ་གོང་གི་རྫས་རེ་རེའི་བྱེད་ཆའི་རྩིས། གླ་རྩི། དོམ་མཁྲིས་གཉིས་ཕྱི་མའི་ཕྱེད་ཆ་རེའི་ཚད། པི་པི་ལིང་། སུག་སྨྲེལ་གཉིས་ཛ་ཏི་ལྟ་བུ་ཕྱེད་རེའི་ཚད། དེ་རྣམས་སོ་སོ་ཞིབ་པར་བཏགས་ལ་གཅིག་ཏུ་བསྲེས།ལྕགས་དྲེག་ཆུ་ལ་བསྲིང་བ་ཞིབ་པར་བཏགས་ནས། གོང་གི་སྨན་བཞི་འགྱུར་གོང་མཉམ་དང་།སྨན་དེ་རྣམས་བསྲེས་ནས་ཡུད་ཙམ་གཉིས་མཉེས་925

པའི་སྨན་ཚགས་ལ་བཙག་པའི་ཕྱི་མདོག་དམར་སྨུག་འགྲིག་འགྲོ་ཡང་།་་་་་་་དམར་སྐྱོན་བྱུང་ན་དོམ་མཁྲིས་དང་། སེར་སྐྱོན་བྱུང་ན་ཙནྡན་སྣོན། ཁྲབ་སློག་གཅིག་ལ་ཕྱི་འགྲོ་མི་འགྲོ་འབྲིང་ཞིག་ལ་ཆ་བཞག་ན།སྨན་ངང་བའི་སྒོ་ང་གང་ཙམ་གྱིས་ལྡང་། ཡང་ཡུན་ཧུར་ཐག་ཆེ་ཆུང་འབྲིང་ལ་ཆ་བཞག་ན།མི་བཞི་བཅུས་ཟླ་གཅིག་ལ་ཚར་བ་བྱས་ཚེ། དམར་སྨུག་མཆིན་པ་མདོག་ལ་མེ་ལོང་གཟུགས་བརྙན་འཆར་ཞིང་། ཕྱིས་ཀྱང་མི་བཙའ་མི་གཡའ་བ་ཡོང་བ་ཡིན།།ཡང་རྨོག་ཕྱིས་ཐབས་ནི། རྨོག་གླིང་གཅིག་ཤིང་སྐམ་དུ་སྐྱོན་པའི་རྩེ་ནས་སོར་རེ་ཙམ་བ་དེད་ཀྱི་སྐྱ་ཕྱིས་དག་པར་བྱེད། དམར་ཕྱིས་ཤིང་ཐོག་སྨར་ཁམ་ཚིག་བྱེ་རེ་ཙམ་རྒྱབ་པ་རྩ་རྩེ་གང་རིགས་ནས་བ་དེད་ཀྱི་གོ་་་་་་་་་་་་་མཚམས་མ་ལུས་པར་ཕྱི་བ་ལས། རྨོག་གཅིག་གི་སྐྱ་ཕྱིས་ཕྱེ་ཕུལ་དོ། དམར་ཕྱིས་ཀྱི་སྨན་ཕུག་རོན་སྒོ་ང་གང་ཙམ་འགྲོ་བ་ཡིན་ནོ།།ད་ནི་དྲུག་པ་བཟོ་འཚེམ་བུ་བྱེད་པའི་ལག་ལེན་ལ་ཉེ་བར་མཁོ་བ་་་་་་ཕྲན་བུ་བཤད་པ་ནི། རྒྱལ་བའི་སྐུ་གསུང་ཐུགས་ཀྱི་རྟེན།།མཛེས་པར་བརྒྱན་ཅིང་བསྙེན་བཀུར་ཕྱིར། །རྟེན་ཁེབས་ངོ་མཚར་རྨད་བྱུང་བའི། །བཀོད་པ་ལྷུན་གྲུབ་བྱ་བ་ནི། །འདི་བཞིན་ཕྱོགས་རེར་རེ་ཁ་བཅུ། །ཡོངས་རྫོགས་མིང་ཆེ་བརྒྱ་ཕྲག་གཅིག །རེ་མིག་རེ་ཡང་ཆུ་འབབས་སུ། །རེ་བསེགས་གཉིས་བསིལ་ཀུན་རྫོགས་པར། །ཆོས་ཀྱི་འབྱུང་གནས་བརྒྱ་ཕྲག་གཉིས། །གྲུ་བཞི་ཚངས་པའི་ཐིག་མི་ཆ། །འདི་ཡི་བཟོ་ཆེན་སྡེབས་ཚུལ་ནི།།གྲུ་བཞི་དཀར་བ་926

ནས་བརྩམས་ཏེ། །དཀར་ཕྲེང་སེར་ཕྲེང་རི་མོའི་རྒྱུ། །ཟུར་ཕྱིར་བསྟན་པས་འཁོར་བར་བྱ། །དཀར་སེར་ནང་ཕྲད་ཞར་བ་སྟེ།།དེ་ཕྱིར་ཐུག་ཕྲད་སྤང་བ་ཡིན། །དེ་བཞིན་ཟུར་ནང་བསྟན་པ་ན། །མཐིང་ཕྲེང་ནག་ཕྲེང་སྔོན་ལྟར་སྤེལ། །ཡོངས་སུ་མི་སྐོར་ཕྱོགས་རྩེ་སྤྲད། །དབུས་ཀྱི་གླིང་བཞི་རི་རབ་ཚུལ། །ཤར་མཐིང་བྱང་ལྗང་ནུབ་དམར་པོ། །ལྷོ་ཕྱོགས་ངུར་སྨིག་བསྒྲིག་པར་བྱ། །དབུས་གླིང་ཟུར་ནས་ཕྱི་རིམ་ཕྲེང་། །ཡས་མས་དམར་ལ་ཕན་ཚུན་ངུར། །གཡས་གཡོན་ལིང་ཚེ་བཞི་རེ་སྟེ།།རྩེ་ནས་བསྟན་པའི་མཆོད་རྟེན་འགྲུབ།།དེ་ནས་བང་རིམ་གཉིས་པ་ཅན། །ངུར་དམར་ཕྱོགས་མདོག་མཆོད་རྟེན་འགྲུབ། །མཆོད་རྟེན་ཕྱི་ནང་གཉིས་ཀྱི་བར། །ས་བཅད་ལྗང་ཕྲེང་སྔོ་སྐྱའི་ཕྲེང་།།དེ་ཀུན་ཟུར་ནང་ཡིན་ན་ཡང་།།སྔོ་སྐྱ་བོན་སྐོར་ལྗང་ཆོས་སྐོར། །ནང་བཅད་ཀུན་གྱི་ལིང་གཉིས་པ།སྔོ་ལྗང་གཡས་གཡོན་འདོག་པར་བྱ།།ཟུར་གྲུ་བཞི་དང་དབུས་གླིང་བཞི། །མ་གཏོགས་ལིང་ཚེ་བརྒྱ་གོ་གཉིས། །ཤད་མཚུངས་བརྒྱད་པོ་ཚོན་སྣ་རེར། །ལིང་ཚེ་ཉི་ཤུ་རྩ་བཞི་རེ། །དེ་ནས་ཚོན་རྣམས་མ་ལུས་རྫོགས། །དཀར་སེར་གཉིས་ལ་དཔྱད་པ་ནི། །ལོགས་བཞིར་དཔྱད་ན་གསེར་དངུལ་གྱི། །མཆོད་རྟེན་སྐུ་གདུང་ཆ་བརྒྱད་ཚང་། །ཡོངས་རྫོགས་དཔྱད་ན་ཕྱི་རིམ་ལ། །དངུལ་གྱི་འཁོར་ལོ་རྩིབས་ཉི་ཤུ། །དེ་ནང་གསེར་འཁོར་རྩིབས་བཅུ་གཉིས། །དེ་ནང་དུང་གི་པད་འདབ་བཞི། །མཐིང་ནག་གཉིས་ལ་དཔྱད་པ་ན། །དཀྱིལ་འཁོར་རྟ་བབས་བཅས་པ་ཚང་། །ངུར་དམར་གཉིས་ལ་དཔྱད་པ་ན། །ལོགས་ནས་རྩེ་མོ་ནང་བསྟན་པའི། །ཕྱི་ནས་927

རིམ་གཉིས་ལྡན་པ་ལ། །བདེ་གཤེགས་མཆོད་རྟེན་ཆ་བརྒྱད་ཚང་། །དབུས་ནས་ཟུར་གྲུ་དཔྱད་པ་ན། །དམ་ཆོས་གླེགས་ཤིང་ཆ་གཉིས་ཚང་། །དབུས་ནས་དཔྱད་ན་ངུར་དམར་གཉིས། །ཟུར་ལྡན་པདྨ་འདབ་བརྒྱད་ཚང་། །དེ་ཕྱིར་པད་འདབ་བཅུ་དྲུག་ཚང་། །སྔོ་ལྗང་གཉིས་ལ་ཆོས་བོན་གྱི། །གཡུང་དྲུང་རང་ཕྱོགས་འཁོར་བ་ཚང་། །ཚོན་རྣམས་རྩེ་ཕྲད་མ་ཆད་ཅིང་། །མཐུན་ཕྱོགས་སྤེལ་བའི་ལུ་གུ་རྒྱུད། །རིགས་འདི་འགྲོ་བའི་ལུགས་སྣ་ཚོགས།།བཞིར་སིལ་ལིང་ཚེ་གཉིས་བརྒྱ་དང་། །རེ་ཁ་ལྔ་ནས་བཅུ་གསུམ་བར། །ཡ་གྱལ་རིམ་པ་ལྔ་སྤེལ་སོགས། །སྣ་ཚོགས་མི་བཤད་ཤེས་པར་གྱིས། །ཚོན་རིགས་ཕྱོགས་མཐུན་དཔུང་རོགས་ནི།།དཀར་སེར་རིགས་མཐུན་མཐིང་ནག་མཐུན།།ངུར་དམར་རིགས་མཐུན་སྔོ་ལྗང་མཐུན།།དེ་ལྟའི་ཚོན་ཆེན་བརྒྱད་པོ་དེ།།ཕྱི་ནང་གཡས་གཡོན་བརྗེ་བ་སོགས། །རིགས་འཁྲུལ་ཡ་མ་ཟུང་དུ་བྱ། །ཀུན་ལ་ཚོར་སྒྲིགས་ཁ་ཐོར་དང་། །ཕྱོགས་ཡོན་ཤེད་མི་མཉམ་པ་དང་། །ཞར་སོགས་མི་མཐུན་ཐུག་ཕྲད་པ།།བཟོ་ཡི་མཚང་ཡིན་དཔུང་པ་མནན།།འདི་ལ་བྱ་དཀའ་ཀུན་འཁོར་གཉིས། །ཚང་བས་ངོ་མཚར་ཕུལ་ཕྱིན་ཏེ། །འདི་རིགས་ལྕགས་རི་ཁོར་ཡུག་ཚད། །རང་ཕྱེད་བཞི་ཡིན་དེ་ཡི་ཚོན། །མཐིང་ནག་ངུར་སྨྲིག་བཞི་པོ་ནི།།ཐུག་ཕྲད་མེད་པས་གང་རུང་མཛེས།།ནམ་ཡང་མཐའ་སྐོར་ཟུར་ཚོན་དང་། །ཐུག་འཕྲད་མེད་པས་ལྕགས་རི་ཞེས། །ཡང་གཅིག་བཀོད་པ་ཁྲ་ཆེན་ནི། །ཟུར་བཀོད་ཉིད་ལས་ཤེས་པར་བྱ།།ད་ནི་ཐོར་བུའི་ལས་ཚོགས་ལ། དང་པོ་ལུགས་ཀྱི་སྣོད་ཀོང་བུའི་སྦྱོར་928

བ་ནི། བཞུ་སྣོད་ཀོང་བུ་ཞིག་ཀ་བཟང་། །ཞིག་ཀ་ལ་ཡང་དཀར་ནག་གཉིས། །དཀར་པོ་ཅུ་གང་མདོག་འདྲ་བ། །གསེབ་ནས་རྡོ་རུས་འབྱུང་བ་ཡོད། །ནག་པོ་མཐིང་ཚེར་སོལ་ཕྱེ་འདྲ། །འདི་གཉིས་ས་ཡི་མདོག་ཡིན་ལ། །དེ་བཞིན་རྡོ་ཡི་རིགས་ཀྱང་འབྱུང་། །མ་རྙེད་ས་སྤྱིན་གང་རིགས་ལ། །ཕུལ་གང་སོལ་ཕྱེ་དེ་དང་མཉམ། །རྟ་བྲུན་ཕུལ་ཕྱེད་ཞིབ་པར་བཏགས། །འདམ་ཐག་ཉི་མ་གཅིག་ལ་བྱ།།དེ་ནས་གང་འདོད་ལུགས་ཀོང་འཆོས།།འཐས་པར་བཅག་བརྡུང་ནན་དང་བཅས། །སྲབ་མཐུག་མེད་པར་རན་ཚོད་བཅོས། །སྐམ་ནས་རྒྱབ་ཏུ་བྱེ་མ་དང་། །ཚ་བསྲེགས་ལྡེ་གུ་ཞོ་ཙམ་བྱུགས། །ས་རྡོའི་རིགས་ནི་མ་ངེས་ཕྱིར། །འཇུ་སྐྱོན་བྱུང་ན་སོལ་བ་བསྐྱེད།།སྣ་ཐུང་གཞན་དུ་མ་འཁྲིགས་ན།།ར་ལུག་རིལ་མ་རྟ་ཐུན་བསྣན།།ལག་ལེན་རྒྱུས་ཡོད་པ་རྙེད་ན། །གཉལ་གྱི་བོང་བ་ནག་པོ་ཞེས། །ས་དེ་ཞིབ་བཏགས་ཕུལ་གང་ལ། །ལོ་རོའི་ཁུ་དཀར་ཞེས་བྱའི་རྡོ། །རྩམ་པ་ཙམ་བཏགས་ཕུལ་དོ་སྦྱར། །དེ་ཕྱོགས་དེ་ཡང་མ་རྙེད་ན། །ལོ་རོའི་ཡུལ་གྱི་ཀོ་ཆུ་འམ། །བྱ་རྡོ་ཁུ་དཀར་ཞེས་བྱ་བ། །དེ་ཉིད་ཕུལ་གང་ནས་ཙམ་བརྡུངས། །སྟོད་ཁྱེར་གྲ་ཡི་རྫ་དམར་པོ། །བཟང་བ་ཁྲག་སྐམ་འདྲ་བ་སྟེ།།ཕུལ་བྱེད་ཞིབ་བཏགས་དེ་གཉིས་བསྲེས།།ཆུས་སྦྲུས་འཇིམ་པ་སླ་མོ་བྱེད།།གཡའ་འབུར་མེད་པའི་གཏུན་མཁྲེགས་སར། །བརྡུང་ལ་ཁུར་དཀར་རྡོ་དེ་ནི།།རྩིང་ཞིབ་རྩམ་པ་ཙམ་བྱུང་ན།།དུལ་བའི་ཚད་ཡིན་དེ་བས་ལྷག །མི་བཏགས་མི་བསྣུན་མན་ངག་དང་། དམ་ཚིག་ཡིན་པས་གནད་དུ་ཆེ། །དེ་ནས་ལུགས་ཀོང་གང་འདོད་འཆོས། །གལ་སྲིད་མ་རྙེད་929

ཁམས་ཀྱི་ནི། །བྲག་གཡབ་ཕྱོགས་ཀྱི་ས་ཁེ་ཞེས། །ས་མིན་རྡོ་མིན་སྔོ་དོད་ཆེར། །དེ་ཉིད་ཕུལ་གསུམ་རྫ་བཟོའི་ས།།གང་ལེགས་ཕུལ་གང་བསྲེས་འདམ་བཏགས། །དེ་ནས་རྟ་བྲུན་ཕུལ་བྱེད་དང་། །སོལ་བ་ཕུལ་བྱེད་བསྲེས་འདམ་བཏགས། །ཡང་ན་གཡའ་མ་དཀར་རམ་སྔོ། །སོ་མི་སག་པ་རྡོ་ཡི་རྒྱུ། །འདྲ་ཡང་རྡོ་ནག་ཡོད་པ་འབྱུང་། །དེ་ཡང་བྱེད་ཀྱི་སོལ་བ་དང་། །དེ་རྣམས་རྟ་བྲུན་དེ་ཕྱེད་ས། །སྤྱིན་པོ་བསྲེས་ལ་བཏགས་ཀྱང་རུང་། །དེ་དག་གང་ཡིན་་ལུགས་ཀོང་དེ། །འབེབས་ལ་མཁས་པ་གལ་ཆེ་བ། །ལུགས་ཐབ་ཁོང་དུ་སོལ་མེ་སྦར། །ལུགས་ཀོང་ལེགས་པ་རླན་མེད་དེ། །རིམ་པས་བསྲེས་ནས་དལ་གྱི་བསྲེགས། །ཕྱི་ནང་ཕྱོགས་བསྒྱུར་རིམ་པས་བསྲེགས། །ཁོལ་བུར་མ་ལུས་དཀར་སང་དུ། །འགྲོ་བར་བྱ་དེར་གས་བྱུང་ན། །སྔ་ཕྱི་འདམ་གྱིས་ཞལ་བས་གསོ། །འབེབ་མོ་རང་འབེབ་མ་གཏོགས་པ། །སྤུས་པས་དྲག་འབེབ་མི་བྱ་གནད།།དེ་ནས་ཞུ་བཏུལ་གང་དགོས་བྱ།།རྫ་བཟོ་བའི་ལས་ནི། ཡུལ་གྱི་ས་སྤྱིན་གང་རུང་སྟེ། སྐྱ་བ་རླན་པ་འབུལ་བ་མ་ཡིན་པའི་ས། སྣུམ་པ་སྤྱིན་པ་དམ་པ་སྲ་བ་སྟེ། རབ་ཁྲག་སྐམ་ལྟར་ཆགས་པ། དབྱིབས་རྡོ་འདྲ་བ། ནག་ཅིང་སྦྲུས་ཚེ་མར་ལྟར་འགག་པའི་ས་དེ་བླང་ལ། ཞིབ་པར་བཏགས། དར་རས་ཀྱི་ཚགས་ལ་བཙག ས་ཕྱེ་དེ་ཉིད་ཕུལ་གསུམ་རེར། གསེག་མ་གཡའ་མ་སྔོན་པོས་བརྡལ་ཐུབ་པའི་ཕྱེ་མ་ཞིབ་པར་ཕུལ་ཏེ་བསྲེས། འདམ་བཏགས་ནན་དུ་བྱའོ། །གར་སླ་ལྕགས་ཁེར་ཙམ་དུས། པང་ལེབ་སྟེང་དུ་རས་ཆུར་བཅུག་པ་བཏིངས་པའི་སྟེང་དུ།930

འཇིམ་པ་རན་ཚོད་རེ་བཞག་ལ།དབྱུག་རྡོ་འཇམ་པོས་སྲབ་མཐུག་མེད་པར་ལག་པའི་མཐིལ་གྱི་ངམ་ཙམ་དུ་བརྡུང་ལ་བཀོད། དེ་གྱོ་རྐང་ཕྲ་སྦོམ་གང་འདོད་ཀྱི་ནང་བརྒྱང་བའི་ཤིང་སྡོང་དྲང་འཇམ་འདོམ་བྱེད་ཙམ་ས་ལ་དྲང་ཞིང་བརྟན་པར་བཙུག དེའི་སྐེད་པ་གྱོ་རྐང་གི་རིང་ཐུང་དང་། མཚམས་འགག་ཁྲིག་བཅོས་པ་བཅས་རས་ཆུར་སྦངས་པས་ལེགས་པར་དཀྲིས། དེའི་ཕྱི་ནས་འཇམ་ལེབ་དེ་གཡོག རྒྱང་ཤིང་དེའི་སྟོད་སྨད་གྱོ་རྐང་རྫོགས་མཚམས་སུ་སྐེད་ཉག་བྱེད་པར། ལྕགས་སམ་ཤིང་གི་ཨ་ལོང་ངམ། འཁྱིལ་མིག་ལ་ལན་ནན་སྤྲད།དེ་ལ་ཐིག་ཤིང་ལེབ་མོ་རྩེ་སོར་གསུམ་རྔམས་རྩེ་སོར་གསུམ་ཡོད་བ་སྤྲད། ལན་ཀུན་གྱི་གྱོ་རྐང་ཕྲ་སྦོམ་གང་འདོད་དང་བསྟུན་སྤྲད་པའི་ཇིག་ཤིང་གི་ཕྱི་སྣེ་གཉིས་ནས་སྣ་བུར་རྒྱབ།དེ་ནས་འཇིམ་པ་ལ་ཆུ་བླུག་ཅིང་། ཐིག་ཤིང་གི་སྐེད་སྙིང་དཀྱིལ་དུ་འཁོར་གཤོག་སྤྲད་པ་ནས།འཁོར་ལོ་བསྐོར་ཞིང་ལན་ཀུན་སྣ་ནས་འཛག་རིམ་གྱི། ཅུང་རེ་བསྡམ་ཆོག་པའི་རྩབ་སྔར་ནས་བཞག་པ་ལེན་སྤྲད་ཀྱིས་སྡོམ་ལ། ཐིག་ཤིང་གི་ཨུར་མཚམས་མེད་པ་ནས་སྲབ་མཐུག་སྙོམས་པ་དང་། ཐིག་འཁོར་བླང་། འགག་འཆོས་བཏོད་དེ་བན་གྱིས་འཇམ་སྐུར་བྱ།ཅུང་ཐག་ཅིང་འཚོ་བཟང་བཟུང་ཐུབ་དུས།ལོགས་གཉིས་ལ་ཐིག་བཏབ་ལ་འཆུགས་པ་མེད་པར་གཤགས།སོ་་སོར་བླང་ལ་གྲིབ་སྐམ་བྱ། རླན་བྲལ་ལེགས་པར་སྐམ་ནས། སྲེག་ཁང་ནི།གད་པ་ཆེན་པོའི་ངོས་སམ། རྩེག་ཁང་དོང་ཁ་ལྟ་བུའི་སྟེང་ཁེབས་རྡོ་བས་བྱས་པ་བཞི་མིག་གཅིག་གི་རྒྱ། དཔང་མི་བོངས་དང་སྙོམས་པའི་སླད་དུ་931

བསྲིང་བཏོད་དེ། ནང་གི་ཕྱོགས་བཞི་ནས་སྐོར་ཐབས་སུ་གྱོ་མོ་རྣམས་སྣ་ཕྲད་ལ་བརྩེགས།ལྕམ་དུ་ཁྲུ་གང་མ་རེག་པ་ཙམ་བྱ།དེ་ཡང་ཁྱིམ་དེར་དཀྱིལ་སྟོད་འདོམ་གང་ཁྲུ་གང་ཡོད་པ་དང་། གྱོ་མོ་དང་ཁང་རྩེག་བར་ལ་ཁྲུ་གང་ལས་མ་ཉེ་བར་བྱ། དེ་ནས་དཀྱིལ་སྟོད་དེར། ཤིང་སྐམ་ཁུར་ཅུང་ཙམ་ལ་མེ་སྦར་ལ། དུ་བ་མ་ཆད་བར་དུ་བཞག དེ་ཡིས་གྱོ་མོ་རིམ་པས་དྲོས་ནས་རེག་མི་ཚུགས་པ་ཙམ་ཚིག་ནས་ཡར་དོགས་མེད། དེ་མ་ཡིན་པར་དྲག་ཏུ་བསྲེགས་ན་ཡར་ཉེན་ཆེ།དེ་ནས་ཤིང་གྱོ་རྩེག་དང་དཔང་མཉམ་པ་བརྩེགས།གྱོ་ཤིང་གཉིས་ཀྱི་བར་དུ་མི་འགྲོ་ཐར་ཙམ་བྱས་ལ་མེ་སྦར། དུ་བ་མ་ཆད་གོང་ནས་སྒོ་འདོམས། དུ་བ་ཆད་ལ་ཁད་པ་ནས་དུ་སེང་ཡང་འདོན། ཞག་གཉིས་ཙམ་བཞག དེ་ནས་མེ་ཕུང་ཞི་བ་དང་མེ་རོ་བསལ། གྱོ་མོ་རེག་མི་ཚུགས་པ་ཙམ་དེར། ཕྱི་ནང་ངོས་ལ་ཆང་བཟང་པོས་བྲན་ལ་ངར་བསད་པས་ཁ་དོག་སྔོན་པོར་འགྲོ། ཡང་གྱོ་མོ་ཕྱི་ནང་སྐོར་ལ་སྔར་ལྟར་བརྩེགས་ནས་བཞག་པས་ཚོས་ཚོད་མཉམ་པ་ཡོང་། ཚོས་པའི་ཚད་གྲི་ཡུས་བརྡུང་ན་ལྕགས་སྐད་འབྱིན་ཏེ། གྲི་བརྡར་ན་ལྕགས་འགོས་པ་ཡིན། དེ་ལ་གཡུ་རྩི་བཏང་ན་དཀར་ཡོལ་སྐབས་བཤད་པ་ལྟར་བྱ།བསྲེག་དུས་སྲེག་ཁང་དེ་ཉིད་གྱོ་དོང་ནང་སྤྲད་ལ། རྩི་གཅིག་གིས་གཅིག་ལ་མ་རེག་པར་བར་རྩབ་བཞག་པའི། རྩི་གཏིང་བརྒྱང་ཐུག་ཐབས་ཐོད་སྤྲད་གསུམ་མཚམས་སུ་བསྐོར་བའི་དཀྱིལ་མེ་སྔར་ལྟར་སྦར་བས་བསྲེག་གོ།ད་ནི་སྔ་ཕྱི་གཞལ་འདེགས་བཤད་པ་རྣམས་ཀྱི་ཚད་བཤད་པར་་་་་་་་་932

བྱའོ། །འདིར་བྲེ་སྲང་གི་ཚད་སྨན་དཔྱད་དང་མཐུན་པར།འགྲེལ་པ་ཟླ་ཟེར་དང་། ཤ་ལི་ཧོ་ཏྲ་སོགས་ལས་བཤད་པ་མང་ཡང་། འདི་ནི་གཞུང་ཚད་རང་གི་འབུས་པས། དེ་ནི་ཡུལ་ས་ཤེད་བཟང་ངན་མཉམ་པའི་ནས་འབྲུ་ཆེ་དྲུག་ལ་སེ་བ་རེ།སེ་བ་ཉི་ཤུ་ལ་ཞོ་རེ་སྟེ།ཞོ་རེ་ལ་ནས་འབྲུ་བརྒྱ་དང་ཉི་ཤུ་རེ་ཡོད་ལ། ཡང་གཞུང་ལུགས་སྔ་མ་ལ་སེ་བ་ཉེར་ལྔ་རེར་འགུར་ཞོ་རེ་བྱེད་ཅིང་།ཕྱིས་ཨ་བོ་སྔ་འཛོམས་ཀྱིས་སེ་བ་སུམ་ཅུ་ལ་ཞོ་རེ་བྱས་པ་གཞུང་གི་ཁྲིམས་ཞོ་ཞེས་ཆེ་ཚད་དུ་གྲགས་པ་དང་། རྒྱུད་ལུགས་ལ་སེ་བ་ཉེར་བཞིར་ཞོ་རེ་བྱེད་ཅིང་། ནས་འབྲུ་གསུམ་ལ་ར་ཏི་རེ་དང་། ར་ཏི་གཉིས་ལ་སེ་བ་བྱེད་པ་ཡོད་དོ། །སྲང་རེ་ལ་སྤོར་རེ་ཡང་ཟེར། གཞལ་བྱེད་ཀྱི་ཚད་ནི། ནས་འབྲུ་ཆེ་ཆུང་གཉིས་འབྲིང་གཉིས་བཅས་དྲུག་འདི་ཁམ་ཚིག་འབྲིང་གི་ཚལ་ཡ་གང་དང་།ཁམ་ཚལ་དྲུག་སྟར་ཚལ་དྲུག བྱ་མོ་འབྲིང་གི་སྒོ་ང་གང་། བྱ་སྒོང་དྲུག་ལ་མཁར་ཕུལ་གང་། མཁར་ཕུལ་དྲུག་ལ་མཁར་བྲེ་གང་། མཁར་བྲེ་ཉི་ཤུ་ལ་མཁར་ཁལ་གཅིག་སྟེ་མཁར་རུའི་འབོ་གང་བྱེད་པ་ཡིན་ནོ།།ཀོ་བསེ་བཟོ་བའི་ལག་ལེན་ནི། བསེ་རྒྱུ་ཀོ་བ་མཐུག་ཅིང་སྲབ་མཐུག་སྙོམས་པ་ཤ་སྐྱི་གཉིས་ལེགས་པར་བཞར།དེ་ལ་བསེ་ལེབ་བཟོ་བ་དང་།བསེ་ཕོར་བཟོ་བ་གཉིས་ལས། དང་པོ་བསེ་ལེབ་ལ་ཡང་མཉེན་བསེ་གྱོང་བསེ་གཉིས་ཡོད་པའི་མཉེན་བསེ་བྱེད་ན། ཀོ་བ་དེ་ཆུར་སྦྲངས་ནས་དགུན་དུས་འཁྱག་སར་ཁེངས་སུ་བཅུག་ལ། མ་དྲོས་བར་དུ་བརྡུངས། དེ་བཞིན་ཡང་ཡང་བྱས་པས་སྐྱ་སོབ་པར་འགྲོ་བ་དགོས། གྱོང་བསེ་ལ་ཤ་སྐྱི་ལོན་ནས་ཀོ་་933

དམར་དེས་ཆོག གང་ཡང་སྤང་མཁྲེགས་སྟེང་དུ་ཕུར་པ་མང་པོ་བཏབ་པས་ཐང་གའི་རས་གཞི་ལྟར་བརྒྱངས།སྐམ་པ་དང་རྡོ་སྐྱ་སོབ་ཀྱིས་བརྡར།དེ་ལ་འོ་ཤང་ལེགས་པར་བསྐོལ་འཐས་བྱས་པ་གར་མོ་ཡང་ཡང་བྱུགས།ཡང་སྐམ་མང་དུ་བྱ། འོ་མ་དེ་ཚོས་རིགས་མི་འདྲ་བས་ཁ་དོག་བསྒྱུར་བས་གང་འདོད་བྱས་ཀྱང་རུང་། འོ་རྩི་སྲབ་མཐུག་རན་ཚོད་ཚག་པ་ནས། རི་མོ་འབྲི་བ།གསེར་འགྱུར་གསེར་ཤོག་གང་འདོད་བཏང་ལ།དེ་སྟེང་སྤྲ་རྩི་བཟང་པོ་ནན་དུ་བཏང་བའོ།།བསེ་ཕོར་སོགས་བྱེད་ན།ཕོར་སྡེར།ཀ་ཏོ་ར།གའུ་སོགས་གང་འདོད་རྫ་བཟང་པོ་ལ།ནང་དབྱིབས་དོད་པའི་ནང་རྫོང་བཅོས་ནས་སོ་ཐེབས་པར་གཏོང་།དེ་སྟེང་ཀོ་རློན་ཤ་སྐྱི་བཅས་པ་དེ་གཡོག་ནས་ཁ་རྩིད་སྐུད་ཀྱིས་རན་པར་བསྡུས་ལ་སྐམ། དེ་ནས་ཟངས་ཆུས་བཀང་ལ། དེའི་ཁར་ལྡིང་ཐག་ལ་བཏགས་ཏེ། ཟངས་ཀྱི་ཞབས་མཐིལ་སོགས་སུ་མི་ཐུག་པར་བྱས་ལ་རན་པར་བཙོ། བཏོན་ནས་ཕྱི་ལ་ཆོས་གཏོད། དེ་ནས་སྐམ་པ་དང་ཁ་མཚམས་ནས་དྲས་པར། རྫོང་ལ་གྲི་དང་སྐུང་བུ་རྣོན་པོས་བཞར་གཞོག་དང་ཀོ་རས་ཀྱི་རྫབ་སོགས་བྱས་ལ་སྤྱིན་གྱིས་སྦྱར།ཀྱོང་མཚམས་སོགས་ལ་སྤང་ཤ་ནོག་པའི་ས་མེ་ལ་བསྲེག་པའི་སྤོ་ཐལ་རྩི་བཞིན་བཏུལ་བ་ལ། སྤྱིན་རན་ཚོད་བཏང་བའི་འདག་ཞལ་བྱས་ལ། སྐམ་ནས་རྡོ་རྩུབ་འཇམ་གྱིས་རིམ་པས་བརྡར་བ་དང་་ཨུར་བས་འཇམ་ལྷང་ལྷང་བ་བྱ། སྤྱིན་ཆགས་པ་བཏབ་ནས་ཚོན་གང་འོས་བྱུག སྐྱོབ་སྤྱིན་བཏང་། དེ་ནས་རབ་རྒྱ་བསེ་མ་ནུ་ཁྲག་ཅན་ལས་བྱས་934

པའི་དུག་རྩི། མ་རྙེད་ན་ཟར་རྩི་བཟང་པོ་ལག་ལེན་ལྟར་རིམ་པས་ལན་ལྔ་ཙམ་བཏང་།ཇ་ཆང་སོགས་ཚ་མོ་བྱུག་ཕེར་བ་དུག་རྩི་མ་གཏོགས་ཟར་རྩི་ལ་མི་ཡོང་།དུག་རྩི་བཏང་ན་རང་ལ་མི་འདོག་པའི་མན་ངག་ཅེ།རས་བསེ་བྱེད་པའི་ལག་ལེན་ནི།འཇིམ་པ་བཟོས་ལ།ཕོར་ཉིར་རམ།ཞལ་འབག མཆོད་ཆའི་ཤུབས་བྱེད་ན། དང་ཁོག་གང་དགོས་ཕྱོགས་དབྱིབས་འཆོས་ལ། མ་སྐམ་བར་དང་པོ་ཤོག་བུ་སྲབ་མོ་སྦངས་ལ་རིམ་གཅིག་གཡོག དེ་སྟེང་བག་བྱེ་རས་ཚགས་ལས་དྲངས་པའི་ཞིབ་ལ་སྤྱིན་བསྲེས་པའི་བག་སྤྱིན་ལ་རས་དུམ་བུར་བྱས་པ་དྲངས་པས་ལེགས་པར་་་་་་་་་གཡོག དབྱིབས་ཆེ་ཆུང་དང་བསྟུན་པའི་སྲབ་མཐུག་རིམ་པ་དུ་དགོས་སྔ་མ་སྐམ་རིམ་གྱི་བརྩེགས། ཕྱི་མ་རབ་ཏུ་སྐམ་ནས་ནང་རྫོང་འདོན།ཞལ་འབག་དྲག་པོ་ཡིན་ན་རས་བག་སྤྱིན་གྱིས་སྦྱར་བ་བཞི་རྩེག་ཙམ་ལེབ་མོ་ལོགས་སུ་བྱས་པ་ཚོན་དང་རྩི་གཏོང་བའོ།།ཤོག་བསེ་བྱེད་པ་ནི། སྔ་མའི་རས་ཀྱི་ཚབ་ཤོག་བུས་བྱས། དེ་ཡང་སྤག་མ་རྣམས་ཤོག་བུ་བྱ་བ་ལས་ཕྱི་ནང་གཉིས་རས་ཀྱིས་བྱེད། མཆོད་ཤུབས་ཡིན་ན་སྐམ་ནས་བཀབ་ལ། དེ་ནས་ཞལ་ཞལ་བྱེད་པ་སོགས། གཞན་རྩི་སོགས་གོང་ལྟར་བྱ།ཤིང་བསེ་བྱེད་པའི་ལག་ལེན་ནི། ཤིང་ལྕང་མ་ཤུག་པ་འབོལ་བ་སོགས་རུལ་བ་དཀར་སང་ཞིབ་པར་བཏགས་ཕྱེ་དང་། ཤུག་སྤོས་ཟན་ལྟར་ཆུ་བརྡར་བྱས་པ་ཆ་མཉམ་དུ་བསྲེས་པ་ཕུལ་ལྔ་ཙམ་ལ། ས་སྤྱིན་དར་ཚགས་935

ལ་དྲངས་ཕྱེ་ཕུལ་གང་། ཤོག་བུ་དེ་ཙམ། ལོགས་སུ་ཆུ་ཕུལ་བཞི་ཙམ་ལ་སྤྱིན་ཐུར་ཞོ་ལྔ།བག་ཞིབ་ཕུལ་གང་དང་།དབང་ལག་ཕྱེ་མ་དར་ཚགས་ལ་དྲངས་པ་ཕུལ་བྱེད། སྦྲང་སྟར་ཁའི་འབྲས་ཚིག་ཙམ་གཉིས་རྣམས་བསྐོལ་བར། སྔ་མའི་ཤིང་ཕྱེ་སོགས་སྦྲུས་ལ་ཉིན་ཕྱེད་ཙམ་ལ་འདམ་བཏགས་བྱ། དེས་སྤར་སྐུ་འདེབས།ཞལ་འབག་སྔ་མ་ལྟར་འཆོས་པ་སོགས་བྱས་ནས་གྲིབ་སྐམ་བྱས།ཁོག་རྣམ་ཙམ་ཡོད་དུས་སྲ་ཤིང་གི་དེ་བན་གྱི་ནན་ཆགས་སུ་ཨུར། ཚོན་རྩི་སོགས་སྔ་མ་ལྟར་རོ།།བསེ་དུག་བསྲུང་བའི་གདམས་པ་ནི། རྒྱ་ནང་ན་ས་བྱུང་བའི་དུག་རྩི་འདི། ཤིང་བསེ་ཤིང་གི་འབྲས་བུ་མ་ནུ་ཁྲག་ཅན་འབྲས་སྣུམ་ཁྲག་འདྲ་བའི་ཤིང་གི་ཚིལ་ཞག་ལས་བྱུང་བ་ཡིན་ལ། འདི་ལ་རེག་འབྱར་གྱི་རྫས་ངན་བསྲེས་པ་ལ་བསྲེ་དུག་གམ་བསེ་མོག་བྱ་བ་ཡིན་པས། དེའི་དུག་དེ་མ་བསྲུང་བར་རྩི་ལས་བྱས་ན། ཁ་དང་ངོ་དང་ལག་པ་སོགས་ཆུ་སེར་འབྱུང་། སྟོད་མཛེ་ལྟ་བུ་འབྱུང་བས། དེ་བསྲུང་བ་ལ། བཟང་པོ་དྲུག སྤོས་དཀར་ཐལ་རྡོར།སོ་མ་རཱ་ཛ། གུ་གུལ། དཔའ་བོ་དཀར་སེར།སུག་སྨེལ་དམར་སྨུག ར་རིལ།ཧ་བོ་ཡུང་བ། རུ་རྟ།ཤུ་དགགླ་རྩི།ཨ་རུ་ར་རྣམས་ཞིབ་ཏུ་བཏགས་ལ།རྩི་ལས་ཚེ་ཆང་ངམ་ཨ་རག་གིས་ཕུལ་ལ་ཐུན་རེ་སྟེར། སྔ་མ་དེའི་སྟེང་དུ་མུ་ཟི་སེར་པོ། སྨན་ཆེན།སྟར་བུ།བ་བྱུང་ལྔ་།ར་མར་ར་ཚིལ་སྦྱར་བ་བྱ།ལག་པ་སོགས་ལ་བྱུགས། མིག་ར་ལ་བྱུགས་ནས་མིག་ལ་གྱོན། རྣ་བ་དང་སྣ་ཁུང་སོགས་ལ་ཡང་བྱུག་པས་མི་གནོད་དོ།།936

ཡང་སྐྱོ་འབུར་བྱེད་པའི་ལག་ལེན་ནི།སྐྱོ་ས་ནི་བསྐལ་པའི་བྱེ་ཞག་སྲ་ལ་མཁྲེགས་པ་ཞིག་ལ་འཇམ་པ་ལག་ཡིག་དོད་པ་དེའམ། དེ་ལས་བྱེ་ཤས་ཅུང་ཟད་ཆུང་ན་ས་སྤྱིན་ཅུང་ཟད་བསྲེ་ཡང་རུང་ལ། དེ་ཉིད་སྤྱིན་ཆུ་སྣག་དམ་ཙམ་སྦྱར་ལ། དཀར་ཡོལ་དུ་ཚོན་ལྟར་འདུལ་ནས་བལ་ཚག་ལ་བཞུར།སིགས་མ་འདུག་ན་དོར། དྭངས་མ་དེར་སླར་ཡང་ཆུ་བླུག་ལ་དཀྲུགས་ནས་འདྲེས་པར་བྱས་ནས།ཞག་གཅིག་བསྲུང་དུ་ཞུག་ནས་ཆུ་བཟར་ལ་དོར། དེ་ལ་འབྱར་བར་བྱེད་པ་དབང་ལག་ཕྱེ་མ།སྣ་རིང་བར་བྱེད་པ་ཟར་མའི་ཁུ་བ།རྒྱུག་པར་བྱེད་པ་ཤེལ་ཀ་ར། མཉེན་པར་བྱེད་པ་སྦྲང་རྩི་ཅུང་ཟད། ཡང་ན་སྒོག་པའི་ཁུ་བ། སྲ་བར་བྱེད་པ་སྤྱིན། དེ་རྣམས་ཚོད་ཀྱིས་བལྟ་བཞིན། རང་རང་གི་བྱ་བ་དེ་གང་གིས་མ་བྱུང་བར་དེ་བསྣན་ཞིང་བསྲེས་ལ་འདུལ་་་་་་་་་་སྦྱངས་ཡུན་དུ་བྱེད།གར་སླ་སྟོན་ཞོ་ཙམ་བྱས་ལ།ར་ལུག་སོགས་ཀྱི་ལག་པའི་ཤུན་གྲུབ་བཤུས་བྱས་མཉེས་པ་སྐྱི་ཡོད་ངེས་ནང་དུ་བསྟན་ལ་ཞབས་དམ་་་་་པར་བཅིངས་པའི་ལག་རྒྱལ་དེའི་སུམ་གཉིས་ཙམ་བཀང་།དེ་ལ་ལྕགས་སམ་ཟངས་རག་གི་སྤུ་གུ རྩ་བར་མཛུབ་ཆུང་གི་རྩེ་ཤོང་བ། ཁ་ལ་ཨ་ལོང་གིས་དཀྲིས། གོང་འོག་ཡོད་པའི་བར་རྒྱང་གྲི་ལྟག་ཙམ་ཡོད་པ། རྩེ་མོའི་སྤུ་ཁུང་ནས་སྐྱོ་འབུར་མར་ཐག་ལྟར་འབྱུང་བའི་ཕྲ་སྦོམ་གང་འདོད་ཀྱི་ཚད་དང་་་་་མཐུན་པ། གཞུང་གི་སྣོན་སྲུབ་དང་ཁ་དཀྲིས་ཚ་ལས་ལེགས་པར་སྦྱར་བས།སྐྱོ་སྦུབ་དེའི་སྙིང་པོ་སྐྱོབ་རྐྱལ་ལ་སྤུད་པའི་ཤན་མཆུ་ལྟར་སྤྲད། ཁ་དཀྲིས་གཉིས་བར་ནས་ལེགས་པར་སྡོམས།བྲི་གཞིའི་རི་མོ་གང་འདོད་སྐྱ་བྲིས་བྱས་་ 937

པའི་སྟེང་ནས་བྲི་བ་ནི། སྐྱོ་རྐྱལ་མཆན་པར་བཟུང་། སྐྱོ་སྦུབ་མཐེབ་མཛུབ་བར་དུ་སྒྱུ་གུ་ལྟར་འཛིན་ལ།དགོས་ཚོད་མཆན་པར་བསྡམས་པས་བཅིར་ལ་བྲི། ཕྲ་སྦོམ་ལག་གམ་ནས་གང་འདོད་སྡོམ་ཚོད་བྱེད་པས་ཆོགདེ་ལ་ལེགས་མཉེས་བརྟགས་པ་ནི། ལེགས་ན་སྒལ་བ་དང་འོག་འབྱར་ས་བཅས་མདའ་སྙག་བཀས་ཚལ་པང་ལེབ་ལ་འབྱར་བ་འདྲ་བ། ཉ་སྟོ་དང་གྲོག་སྐེད་ལྟ་བུ་མེད་པ་འཇམ་པ། བཞུན་པ། སྲ་ལ་མཁྲེགས་པ། ཆག་གས་མེད་པ་འབྱུང་།འབྱར་མཚམས་ཨོག་ཞབས་སུ་སྐྱོན་བྱུང་ན་གར་བ་ཡིན། ཧྲིལ་མོ་མ་ཆོས་འབྱམ་ལེབ་ཏུ་སོང་ན་སླ་བ་ཡིན། རྩུབ་ན་བྱེ་མ་ཤེད་ཆེ་བའམ། མ་དུལ་བའམ། དམ་འབྱར་ཆུང་བ་ཡིན། ཆག་གས་བྱུང་ན་སྤྱིན་ཤེད་ཆེ་བ་ཡིན། ཉ་ལྟོ་གྲོག་སྐེད་བྱུང་ན་མ་དུལ་བ་དང་། སྤུ་རྡུལ་སོང་བ་དང་། གར་སླ་འདྲེས་པར་མ་སྦྱངས་པ་ཡིན།སྐམ་དཀའ་ཞིང་བངས་སླ་ན་ཀ་ར་དང་སྤྲང་ཤེད་ཆེ་བ་ཡིན།རྩི་ཞུད་མ་ཆགས་ན་ཀ་ར་དང་།སྤྲང་།ཟར་ཁུ་ཉུང་བ་ཡིན།བྲད་ཚེ་གོག་བྲུག སླ་ན་སྤྱིན་ཆུང་བ་ཡིན་པས། ལེགས་པར་བརྟགས་ལ་སྤང་བླང་གཟབ།རྒྱུན་དུ་སྤུ་རྡུལ་མ་སོང་བར་ལེགས་པར་འགེབ་པ་གལ་ཆེའོ།།འབྱར་རྩི་སྦྱར་བའི་ལག་ལེན་ནི།འདི་གསེར་ཤོག་དངུལ་ཤོག་གཤའ་ཤོག་གསུམ་སྦྱར་བ་ལ་དགོས་པས།འབྱར་རྫས་སུག་པའི་ཁུ་བ། ཀ་ར་དཀར་་པོ། ཆང་གི་ཉིང་ཁུ། མཚེ་སྡུམ་གྱི་ཁུ་བ་རྣམས་ཆ་མཉམ་པ་དང་། ཕྱིན་ཆད་ཕ་ཝང་གིས་མི་ལྡག་པའི་ཕྱིར་རྫས་དང་འབྱར་རྩི་གཉིས་སྐར་སྒོག་པའི་ཁུ་བ་བསྲེ་ཞིང་།ཕྱིས་བརྟན་པ་དང་རླན་གྱིས་མི་འཇིག་ཕྱིར་སྤྱིན་བཟང་པོ དེ་938 ་

རྣམས་ཀུན་ཆ་མཉམ་པ་ལས།སྤྱིན་ཉིས་ལོགས་སུ་གཏོང་བ་དང་།བུག་རལ་གྱི་སྐྱོན་མི་གསལ་ཕྱིར། གསེར་ཤོག་ཡིན་ན་བབ་ལའམ་ངང་བ་གསེར་ལྡན།དངུལ་གཤའ་གཉིས་ལ་ལྷང་ཚེར་རམ་ཀ་རག་བསྲེས་ལ་སྦྱངས་ནས།གར་སླ་དར་བ་ཙམ་བྱས་པ་གང་དགོས་ལ་བྱུག་ལ་སྐམ་ནས་ཧ་འདེབས།ངོ་རླན་པ་དྲོས་ཚེ་གསེར་ཤོག་སྦྱར་ཏེ།དེ་ཡང་གསེར་ཤོག་ཤོག་དཀར་བར་དུ་ཡོད་པ་དེ་ཁ་ཕྱེས་ན་རླུང་གི་གཏོར་འགྲོ་བས། ཁ་མ་ཕྱེ་གོང་ལག་པ་གཡོན་མའི་མཐེབ་འཁུར་ལྕེས་ཤ་སྣ་བངས་ཙམ་ལྡག་པའི་སྟེང་དུ་གསེར་ཤོག་ཤོག་་་་་་་་་དཀར་བར་དུ་ཡོད་བཞིན་དུ་བཞག་ལ། གཡས་པའི་མཐེབ་འཁུར་གྱིས་མནན་སྡོམ་པའི། གསེར་གཡོན་ལོག་གིས་ཤོག་བུར་སྦྱར་འགྲོའོ དེ་ནས་ཁ་ཕྱེ་ལ། སྣོད་དུ་ཆུ་གཙང་གྲང་མོ་བླུག་པའི། ཁ་ནས་གསེར་རྒྱབ་ཤོག་བུས་དྲུ་ཐབས་ཀྱིས་དྲངས་ནས་ཟུར་དུ་ཆུ་གཟར་ལ་བཀོད་ལ་ལྔ་དྲུག་ཙམ་བྱ། སྔ་མ་ཅུང་ཟད་ཆུ་ཐག་ཆད་ནས་ཤོག་བུ་འཚོ་ཟིན་ཙམ་དུས། འབྱར་རྩི་བསྐུས་ཐོག་ཏུ་གསེར་ཤོག་པར་ཕུབ་ལ། སྦྱར་སྟེང་ནས་མཐེབ་མོས་བཅག ཤོག་བུ་ཚུར་བཤུས་ན་གསེར་ཤོག་འབྱར་འདུག་གོ། དེ་ཡང་ས་སོགས་སྒང་གཤོང་མང་པོ་སྦྱར་ཚེ། མཐེ་བོས་མནན་པས་སྒང་མ་གཏོགས་གཤོང་དུ་མི་འགྲོ་བས། ཞིབ་ཙམ་གྱི་ཟན་སླ་མོ་ལུ་གུའི་སེམས་ཤུན་དུ་བཏུམས་པས་མནན་པས་ཀློང་མོར་འགྲོ།ལྷང་ཚེར་འདུལ་ཐབས་ནི། ལྷང་མ་ལྷང་ཚེར་བཟང་པོ། ས་རྡོ་རྡུལ་བསལ་བྱས་པ། སེན་མོ་ཙམ་གཏུབ་ནས།པགས་སྐྱི་དཀར་པོ་ཆུ་ཐུབ་ནང་དུ་939

བླུག དེ་ལ་རང་བུངས་དང་མཉམ་པའི་ཨ་རག་བཟང་པོ་བླུག་ནས། ཁ་དམ་པར་འཆིང་ལ་མཉེ་སྲུབ་ནན་དུ་བྱས་པས་ཞོ་ལྟར་ཞིག་ལ།ལེགས་ན་དངུལ་འདུལ་མ་འདྲ་བ་བྱུང་། དེ་ལ་སྤྱིན་དང་ཟར་ཁུའི་དམ་བཅད་དངུལ་ལྟར་སྤྱད་དོ། །སྦ་མེ་བྱེད་པའི་ལག་ལེན་ནི། ཉུང་སོན་བླངས་པའི་གཏིང་ཉུང་སོབ་པོ་དེ་ལ།སྐམ་ནས་བརྡུང་ལ།རས་སོགས་ནང་དུ་བཏུམས་ལ་ཆུ་དྲོན་ལ་ཡང་བཀྲུས། རས་ཁུ་བ་གང་ཡོད་དག་ནས་སོབ་པོར་སོང་བ་དེ་སྐམ་ནས་རྫ་ནང་དུ་བླུག ཁ་སོལ་འདག་གིས་སྦྱར་ལ་སེང་མེད་པར་བྱས་ནས།མེ་ཧོལ་ནང་དུ་དུ་བ་མ་ཤོར་བར་བསྲེག གང་ནས་བྱེ་བས་ནག་སིལ་གྱི་འགྲོ། ཁམ་པ་བྱུང་ན་མ་འཚིག་པ་ཡིན་པས་སླར་བསྲེག དུ་བ་ཤོར་ན་དཀར་པོ་འགྲོ་བས་མི་ཉན། སོལ་བ་དེ་ལེགས་པར་བཏགས་ལ། ཨ་རག་བཟང་པོས་རྣམ་ཙམ་བྲན་ལ་ཆང་རྗེས་དོད་ཙམ་དུས། སྙག་སྤུབ་བཀས་པ་ཁ་སྦྱར་ལ་དམ་པར་བཅིངས་པའི་ནང་དུ་རྫང་ལ། དབྱུག་པས་བསེག་བརྡུང་གྱང་བརྡུང་བ་ལྟར་བྱས། ཁ་ཕྱེ་ནས་བླངས་ལ་སྐམ་དུ་བཅུག དེའི་སྣེ་ནས་སྲེག་ལ། མེས་ཟིན་ཙམ་རྡོ་ལེབ་བམ་སྤོས་སྣོད་དུ་བཞག་པ། ཐལ་བ་དཀར་པོར་མ་ཟད་བར་དུ་མེ་ལྕགས་བསྲེགས་པ་ལྟ་བུ་ཡུན་དུ་གནས་ལ་དུ་བ་ཡང་མེད།མཚན་མོ་ཐལ་བ་བསལ་ན་མ་གཏོགས་ཕྱི་ནས་བལྟས་ཚེ་མེ་མི་མཐོང་། སྤོས་རེང་སོགས་ཀྱིས་རེག་ན་མེ་ཡི་ལས་བྱེད་དོ།།ཡང་ན།ལྷམ་རྩ་ཆུ་རྩ་རྡུལ་ནག་དེ་གོང་ལྟར་བསྲེགས་ན་ཡོང་ཞེས་ཐོས།940

འཕྲུལ་མེ་བྱེད་པའི་ཐབས་ནི། ཤིང་ལྕང་དཀར། གསོམ་དཀར། སྦྱར་པ་གང་རུང་སྔོ་བཤུས་བྱས་ནས་སྐམ་པའི་ཤིང་གི་གཞོག་མ་ངོ་ས་བཅུད་་་་་་་དྭངས་མ་བཞུས་པའི་ནང་དུ་བཙོས་ལ་ཕྱུང་ནས་གྲང་བ་དང་། དེས་སྦ་མེའམ། སྤོས་རེང་གི་མེའམ། སྤྲ་མེ་སོགས་ལ་སྤྲད་པས། འཕྲད་མ་ཐག་མེ་ལྷབ་ཀྱི་འབར་ཡོང་། ས་བཅུད་བཞུ་དུས་ཚ་རེག་ཅན་ཞིབ་པར་བཏགས་པའི་ཕྱེ་མ་ལྔ་ཆ་ལྷག་ཙམ་བསྲེས་ན་ཤིན་ཏུ་བཟང་། འདི་མེ་སྟོབ་མདག་ལ་བཞུ་བ་ལས། མེ་དྲག་ཏུ་འབར་བར་བཞུས་ན་འཆོར་དོགས་ཆེའོ། །ཡང་ན།ཚ་རེག་ཅན་ཆ་གཅིག་ས་བཅུད་དེ་དང་མཉམ་པར་གོང་གི་སྦ་ཆ་གཉིས་་་་་་་བསྲེས་ལ་བཏགས་ནས། ཨ་རག་གི་སྦྲུས་པའི་རིལ་བུའམ། རེང་བུ། སྤྲ་མེ་སོགས་དང་ནམ་འཕྲད་མེ་འབར་བར་འགྱུར་རོ།།ཞུགས་བཞེས་པའི་མན་ངག་ནི། བྱིའུ་ཅོ་ནའི་སྒོ་ངའི་སེར་ཇིག་གམ།བྱ་ནག་མོའི་སྒོ་ངའི་སེར་ཐིག་གང་རུང་གི་སྟེང་དུ། པི་པི་ལིང་ ཕོ་བ་རིལ།རྒྱ་ཚྭ།རྒྱམ་ཚྭ། ཁ་རུ་ཚྭ།ར་ཚྭ།སྦ་ཚྭ།གཞན་ཚྭ་སྣ་གང་འཛོམས་བཅས་ཞིབ་པར་བཏགས་ལ།སོག་མེའམ།བོང་མེ་ཆེ་ཆུང་རན་པར་བུས་ལ།ཞག་གསུམ་ཙམ་ཆང་དང་ཆུ་གཏོར་གལ་ཆེ། དེ་ཤིང་དང་ཕྲད་ན་ཞུགས་རང་བཞིན་དུ་ཡོང་།དེ་གསོད་ན་གཙོད་ཁྲག་དང་ཆུ་སྦྱར་བས་བྲན་ན་གསོད།དེ་མིན་གང་གིས་ཀྱང་མི་གསོད་དོ། །ཡང་ལུགས་གཅིག་ནི། བྱ་མོ་ནག་པོའི་སྒོ་ངའི་ནང་ཆུ་དཀར་པོ་དང་། ས་བཅུད་སེར་པོ། ཛི་ཧྭ་སྙིཎྜ་བསྲེས་ལ། མར་ནག་ནང་བཙོས་པ་དེ།ཆུ་ནམ་འཐོར་ཞུགས་མཆེད་དོ།།941

ཡང་མེ་འོད་འཕྲོ་བའི་ཐབས་ནི།མུ་ཟི་སེར་པོ། རྡོ་སོལ། སྒྲོན་ཤིང་རྩ་བ། རྒྱ་ཚྭ། དེ་རྣམས་བའི་མར་དཀར་དང་སྦྱར་ལ། ཁང་པའི་རྩིག་ལོགས་ལ་བྱུག་ན་ཆར་རླུང་དྲག་པོ་ཕོག་ཚེ་མེ་འོད་འབར་རོ།།རྫས་ཀྱི་གཏུམ་མོ་འབར་བ་ནི། ལ་སྨན་ཚ་བ་གསུམ། གཡེར་མ། ཟེ་ཚྭ།རྒྱ་གཡེར། ལན་ཚྭ། ཤིང་ཚྭ། བཙན་དུག དེ་རྣམས་ཆ་མཉམ་ཞིབ་པར་བཏགས་ལ། ཨ་རག་གམ་ཆང་བཟང་དང་སྦྱར་ནས། སྣོད་བཟང་དུ་ཞག་གཅིག་དྲོ་བར་བསྙལ། དེ་ནས་རང་ལུས་ཆང་གིས་དག་པར་བཀྲུས་ལ། སྐམ་པ་དང་། ལུས་ཁྱབ་པར་བྱུག་ནས་སྐམས་པ་དང་། མར་རྙིང་ཁ་ཚྭ་སྲབ་མོ་བྱུག་ལ། ཕུར་སྲུབ་དྲག་ཏུ་བྱས་པས་ལུས་དྲོད་སྐྱེའོ། །ཡང་ན། ཨ་ག་རུ་ནག་པོ། འབྲོང་གི་མཁྲིས་པ། སྨན་ཚ་བ་གསུམ་རྣམས་སྦྱར་བ་ཁོང་དུ་གཏོང་ལ་ལུས་ལ་བྱུག་པས་དྲོད་འབར་རོ། །ཡང་ན། ཀ་ར།བབ་ལ།བྱ་ཕུག་རོན་གྱི་སྒོ་ངའི་སེར་ཐིག བཙན་དུགབྱ་རྒོད་ཚིལ་སྦྱར་བཏགས་ནས་མར་རྙིང་བཅས་རྐང་མཐིལ་སོགས་ལ་བྱུགས་ན། དགུན་གྲང་བའི་སྒང་གངས་གཤགས་པ་སོགས་ཀྱིས་འཁྱག་ཕྱིད་མི་ཐུབ།ཤ་ལ་འབུ་མི་འཛུལ་བའི་ཐབས་ནི། ཀ་ཀོ་ལ། ཛཱ་ཏི། བྱི་རུག་གསུམ་ཞིབ་པར་བཏགས་ལ། ཆུར་སྦྱར་ནས་གར་བྱུག་ལ་མི་འཇུག་སྦྲང་བུ་མི་འཇོག་གོ །ཤ་མི་རུལ་བའི་ཐབས་ནི། ནད་པ་ལ་བཏང་དགོས་པ་སོགས་དབྱར་དུས་ཤ་གསར་ཡུན་དུ་ཚགས་དགོས་ན། ཤ་དེ་གྲོད་པའི་རྐྱལ་པ་ཆུ་ཐུབ་ནང་942

དུ་བཅུག་ནས་ཁ་དམ་པར་བྱས།ནང་དུ་ཕུ་མི་འགྲོ་བ་བྱས་ལ།ཟངས་སོགས་སྣོད་ཆུས་བཀང་བའི་ནང་དུ་ནུབ་པར་བཅུག ཆུ་ཉིན་བཞིན་བརྗེས་ལ་གྲང་སར་བཞག་པས་མི་རུལ།སྐྲ་དཀར་འགོག་པའི་ཐབས་ནི། སྐྲ་བཞར་ནས་ལེགས་པར་བཀྲུ། དེ་ལ་ཨ་རུ་རའི་ཁུ་བ་ལན་བདུན་བྱུགས།དེ་སྐམ་པ་དང་ནག་ཚུར་གྱི་ཆུ་བྱུགས།དེ་ལྟར་ལན་མང་དུ་བསྐྱལ་ན་ལོ་བརྒྱ་ལོན་ཀྱང་སྐྲ་དཀར་པོ་མི་འབྱུང་ངོ་། །ཡང་ན་ལུག་རུའི་ཐལ་བ། ཡུངས་དཀར་བྱུགས། །ཤིང་མངར་སྟག་ཚེར་ཙནྡན། པི་པི་ལིང་། །ཨུཏྤལ་ཀྱུ་རུའི་ཁུ་བ་མར་བསྐོལ་བའི། །སྣ་སྨན་མགོར་བསྐུས་སྤ་དཀར་ཀླད་ནད་སེལ། །ཡང་ན་ལྕགས་བྱེ་མུ་ཟི་འབྲས་བུ་གསུམ། །དངུལ་ཆུ་དུལ་མ་མཚུར་གཉིས་ཀ་མོ་ཉ། །ཆུར་བཙོས་ཞག་གསུམ་མནན་ལ་དབས་སོའི་དུས། །ཉིན་མཚན་གུང་གཉིས་མ་ཆགས་བྱུག་པས་ནག །ཡང་ན་གླང་པོའི་སོ་བསྲེག་སྣ་ཚ་བྱ། །སྐྱེར་མཁན་རུ་རྟ་བ་རུའི་རྩ་བ་རྣམས། །ལྷོག་བསྐོལ་ཁུ་བ་བྱུག་ཀྱང་ནག་པོར་འགྲོ། །ཡང་ན་དུང་གི་ཨ་ལོང་ཞིབ་བཏགས་ཕྱེ།།ལག་མཐིལ་ནག་པོར་སོང་བ་མཉེན་ལ་བྱུག།དབྱར་ཞོ་དགུན་ཆང་རས་ཀྱིས་དྲིལ་ལ་བཏུམས། །ཁྱི་དཀར་ནུ་ཞོ་བུ་ཡི་ཁོག་བླང་བྱུག །དེ་ཡིས་ནག་པོར་འགྱུར་བ་ཐེ་ཚོམ་སྤངས།།སྤྱི་ཐེར་སྐྱེ་བར་བྱེད་འདོད་ན། ཕག་པའི་རྐང་མར་དང་ཚི་ལུ། སོ་མ་རཱ་ཛྲ།ཀྱུ་རུ་ར་སྦྱར་ལ་བྱུགས་ན་སྐྱེ།ཡང་ན་ལྡོང་རོས། ན་ལེ་ཤམ།ནག་ཚུར་བྱུགས།ཡང་ན། སྤང་མ།རུ་རྟ།སླེ་ཏྲེས། ཏིལ།ཨུཏྤལ།འོ་མ། རྫང་སྦྱར་ལྡེ་གུ་943

བྱུགས། ཡང་ན། པདྨ་གེ་སར། ཀྱུ་རུ་ར། ཤིང་མངར། ཏིལ་ནག སྦྲང་དང་སྦྱར་ལ་བྱུགས། རྩ་བ་ལྔ་དང་ཏིལ་མར་སྣ་ལྔ་བྱུགས། ཡང་ན་ཕག་པའི་མཆེ་བ་མེར་བསྲེག་ཐལ། ཁམ་བུའི་ཚིག་གུ་མར་སྦྱར་བྱུག་སྐྲ་སྐྱེ། ཡང་ན་ཀྱུ་རུའི་ཕྱེ་མ་ཨ་རག་སྤྲང་། །མགོ་ལ་བྱུགས་སམ་གླུམ་གྱི་ཉེའུ་ལ། །གཟེ་མ་བད་མ་ཕོག་པའི་ཕྱེ་བསྲེས་བྱུགས།དེ་དག་གང་ལའང་། སྐྲ་ཅུང་ཟད་ཡོད་པ་དང་བ་སྤུ་ཡང་བཞར་ལ། དུག་ཆུ་དང་གཡེར་ཆུས་བཀྲུས་ནས་བྱུགས་དགོས། ཆུ་སེར་ཤེད་ཆེ་བའི་ཟ་ཕྲུག་ཡོད་རིགས་ལ།མགོ་སྦྱང་གཙུག་བཤལ་བཏང་རྗེས་བྱུག་གོ ། ་ ་ཡང་འགྲམ་རྒྱ་བཅོས་པ་ན། ཨ་ར་འགྲམ་རྒྱ་སྨ་ར་སོགས་སྔོན་ནས་ཡོད་པ་མེད་པར་འདོད་ན།དང་པོ་སྤུ་དེ་བཞར།དེ་རྗེས་གཡེར་ལྕམ་ཁུ་བས་བཀྲུས། སེམས་ཅན་གང་རུང་གི་རླིག་པའི་ཤ་མར་ནག་ནང་དུ་བཙོས། ཕ་ཝང་གི་ཁྲག་དང་བྱི་བའི་བྲུན་མར་ནག་ནང་དུ་བཙོས། དེ་དག་ཞིབ་བཏགས་མར་ནག་ནང་དུ་བསྐོལ་ལ་བྱུགས། དེས་སྔ་མ་བྱི་ལ་ཕྱི་མ་མི་སྐྱེ།ཡང་། རི་བོང་ཀླད་པ་ནག་ཚུར་སེར་ཚུར་གསུམ། །ལུད་ཁོལ་ནང་དུ་ཞག་གསུམ་སྙལ་བྱས་ནས། །བྱུགས་ན་རྒྱ་དང་སྨ་ར་སྤུ་མེད་གྱུར། །ཞེས་སོ། མེད་པ་སྐྱེ་བར་འདོད་ན།གླ་བའི་རྐང་དང་ཁམ་བུའི་མར་སྦྱར་བྱུགས་ན་སྐྱེ།ཁ་ཡི་སོ་སྐྱ་རུལ་བའི་དྲི་ངན་འདོན་པ་ནི། བཟང་དྲུག་གུ་ཡུ་ག་བུར་ཚ་ལའི་ཆུས།།ནངས་རེ་བཞིན་དུ་མ་ཆགས་ཞག་བདུན་བཀྲུ།།དེ་རྗེས་གསོམ་པའི་ཐང་ཆུ་ཚིལ་འདྲ་བ། །མུར་ལྡན་སོ་ཡི་དྲི་མ་རྩད་ནས་སྦྱངས། །ཞེས་སོ།944

ཁ་སོ་སྙིལ་ནད་ཟུག་ཆེ་ཁྲག་བརྣག་འོང་། །དེ་ལ་ནག་ཚུར་སེང་ཁྲོམ་ཨ་རུ་ར། །བ་ཤ་ཀ་སྦྱར་གྲང་ཐང་འཁུར་བཀང་འཕོ། །དེ་རྗེས་སྤྱི་བཞུར་བྲག་ཞུན་གུར་གུམ་དང་། །བོང་དམར་ཀྵི་ལ་ཝ་རའི་གྲང་ཐང་བཏང་། །དེ་རྗེས་ཀ་ར་དོམ་མཁྲིས་གུར་གུམ་ཕྱེ། །མར་དཀར་བཞུས་ཁུར་བཏབ་པས་བཤལ་ན་ཕན། ། ་སོ་རྩ་མི་བརྟན་འགུལ་ན་ཟླ་བའི་སྐར། རྒྱལ་ལ་བབས་ཉིན་ཤར་དུ་ཁ་བལྟས་ལ། །རང་གི་དྲི་ཆུས་སོ་བཀྲུ་བྱ་བའམ། །རི་བོང་མཁྲིས་པ་བྱུགས་ན་མི་འགུལ་བརྟན། །ཡང་ན་སྲིན་དང་སྡོང་ནས་གྲོལ་ཉེན་ན། །ཟི་ར་སྒ་བཅའ་ཤིང་ཀུན་བྱི་ཐང་ཀ །རྒྱ་ཚྭ་སྤྲང་སྦྱར་ལྡེ་གུ་སོ་རྩར་བཟུང་། །སྲིན་འཇོམས་ཡུན་བརྟན་སོ་ཡི་བཅུད་ལེན་འགྱུར། །ལོ་བརྒྱ་འཚོ་ཡང་མི་གྲོལ་སོ་བཅུད་ལེན། །གོང་གི་གོ་རིམ་དེ་དག་སོང་བའི་རྗེས། །ཙོང་ཚིག་ཤིང་ཀུན་གོ་ཡུ་གླ་རྩི་དང་། །གུ་གུལ་ཤ་ཆེན་ལུག་གི་མིག་འབྲས་དཀར། །སྤེན་མའི་མེ་རྟོག་ཟེའུ་འབྲུ་གང་རིགས་པ། །དྭ་བ་ཀྵི་ལ་ཝ་ར་ཞིབ་བཏགས་ལ། །ཆང་སྦྱར་ཉལ་ཁར་སོ་རྩར་བྱུག་པ་ཡི། །སོ་ནད་ཀུན་སེལ་བཅུད་ལེན་སོ་རྩི་བྱེད། །ཡང་ན་ཅོང་ཞི་གསེར་མདོག་དོམ་མཁྲིས་དང་། །སྨན་སྒ་པི་ལིང་ཀ་ར་ལུག་ཚིལ་སྦྱར། །ཉལ་ཁར་སོ་རྩར་བསྐུས་བཟང་བཅུད་ལེན་འགྱུར། འེས་སོ། །འཕྲུལ་ཡིག་བྱེད་པའི་ལས་ཚོགས་ནི། ཆུ་ཡིག་འདོད་ན། ཨ་རུ་གསེར་མདོག་དང་། ཐར་ནུའི་ཁུ་བས་ཡི་གེ་བྲིས་ལ། མཐའི་རྫོགས་མཚམས་སུ་སྣག་ཚས་བཾ་ཡིག་བྲི་བ་ཆུ་ཡིག་གི་རྟགས་ཡིན། དེ་བལྟ་དགོས་ཚེ་ནག་ཚུར་གྱི་ཆུ་945

ལ་དྲངས་པས་ཡི་གེ་ནག་པ་གསལ་བ་འབྱུང་། མེ་ཡིག་འདོད་ན། རྒྱ་ཚྭའི་ཆུས་ཡི་གེ་བྲི། མེ་རྟགས་སུ་རཾ་ཡིག་བྲིས།བལྟ་དུས་མེ་ངབ་ཀྱིས་ཤོག་བུ་མགོ་མ་སོང་བར་བསྲེག་པས་ནག་པོར་བཀྲའོ། །ས་ཡིག་འདོད་ན། ཀ་ར་སུག་པ་ཆང་གི་ཉིང་ཁུ་མཉམ་པས་ཡི་གེ་བྲི། ས་རྟགས་སུ་ལཾ་ཡིག་བྲི།བལྟ་དུས་ཡི་གེ་ལ་ཧ་བཏབ་ནས། ཤོག་བུའི་ཁ་དོག་དང་མི་མཐུན་པའི་ས་ཤིན་ཏུ་ཞིབ་པས་ཁྱབ་པར་བཀབ་ལ། སྟེང་ནས་ས་ཤིན་ཏུ་ཞིབ་པས་མནན་བཅག་བྱས། དེ་ནས་ཕོས་ལ་སྤྲུག་ཅིང་ཕྱིས་པས་གསལ། རླུང་ཡིག་འདོད་ན། གྲུམ་པའམ་འཕྱི་བའི་མཁྲིས་པས་བྲིས་ལ་སྐམ།རླུང་རྟགས་སུ་ཡཾ་ཡིག་བྲི།བལྟ་དུས་ནམ་མཁའ་ལ་འཕྱར་བས་གསལ། མཁའ་ཡིག་འདོད་ན། ཞུན་མར་དང་ཀ་ར་སྤྲང་ཅུང་ཟད་བཏབ་ལ་སྦྱངས་པས་བྲི། མཁའ་རྟགས་སུ་ཁཾ་ཡིག་བྲིས། བལྟ་དུས་ནམ་མཁའ་བཏེགས་པའམ། མཚན་མོ་མེ་འོད་ཡིག་རྒྱབ་བསྟན་རང་མུན་པ་ནས་གསལ་ལོ།།དེ་ལྟར་མི་ཚང་དགུ་ཚང་ལས་ཚོགས་འདི། །ཆུང་ནས་མ་བསླབ་དགུ་བསླབ་དགེ་བཤེས་པས། །ཆེ་ཚེ་མི་ཤེས་དགུ་ཤེས་མིང་ཐོབ་པ། །བློ་ལྡན་མི་དགོས་དགུ་དགོས་འགས་བསྐུལ་ངོར། །ངོ་མ་ལྡོགས་པའི་གཡར་ཁྲལ་འདི་བྲིས་པས། །ངོ་སོ་མཐོ་བའི་ངེས་ཤེས་མ་ཆེ་བར། །ང་རོ་ཕབ་ནས་ལྐོག་ནས་ཉམས་བླངས་ན། །ངོ་མཚར་ཆེ་བའི་ལྟད་མོ་བརྒྱ་མཐོང་ངོ་།།ཞེས་པ་དེ་ལྟར་བཟོ་རིག་པའི་གནས་ཀྱི་ལས་ཚོགས་ཕྲན་ཚེགས་འདོད་དགུར་བསྒྱུར་བ་པྲ་ཕབ་འོད་ཀྱི་སྣང་བརྙན་ཞེས་བྱ་བ་འདི། མཆོག་གི་སྤྲུལ་སྐུ་ཟལ་བླ་མ་པདྨ་946

དབང་རྒྱལ་གྱི་བཀས་མངགས་ནས་བསྐུལ་བ་ལུས་པ་ལས། ཕྱིས་མཆོག་སྤྲུལ་སྒྲུབ་རྒྱུད་བསྟན་འཛིན་དར་རྒྱས་དང་། ཐང་སྐྱའི་བི་ཇི་བླ་མ་བཀྲ་ཤིས། ར་མདོ་ལྷ་བཟོ་པདྨ་དབང་རྣམས་ཀྱིས་བཀའ་གསར་ནན་དུ་བསྐུལ་ཕེབས་ཚེ།བཟོ་རིག་འཛིན་པ་བསྟན་འཛིན་ཕུན་ཚོགས་ཀྱིས་སྡེ་དགེ་དངུལ་མདའ་་་་་་་ལྷུན་གྲུབ་སྟེང་གི་དགོན་ཆེན་དུ་གནས་སྐབས་སྦྱར་བ་དགེ་ལེགས་སུ་གྱུར་་་་་ཅིག བཀྲ་ཤིས།། ་ ་ ་947

༄༅།།རྒྱལ་བའི་སྐུ་གཟུགས་བྲིས་འབུར་གྱི་ཐིག་རྩ་བཞུགས་སོ།།རྐརྨའི་མཁན་པོས་མཛད།

ན་མོ་གུ་རུ་མ་་ནཱ་ཐ་ཡ། རྒྱལ་བའི་སྐུ་གཟུགས་བྲིས་འབུར་ཐིག་རྩ་ལ། །རྒྱས་པར་རྣམ་དབྱེ་མང་དུ་གསུངས་ན་ཡང་། །བསྡུས་ན་ཞི་བ་ཁྲོ་བོ་གཉིས་སུ་འདུས། །འབྲི་གུང་འཇིག་རྟེན་གསུམ་གྱི་མགོན་པོ་ཡིས། །ལྷ་རྣམས་མཚན་དཔེའི་ཡོན་ཏན་ལྡན་པར་གསུངས།།རྩ་བའི་བླ་མའི་འདྲ་ཞལ་ལ་སོགས་པ།།ཞི་བའི་རིགས་ཀུན་སངས་རྒྱས་སྤྱི་ཐིག་གདབ།།བདེ་དགྱེས་མ་གཏོགས་ཁྲོ་བོའི་རིགས་ཀུན་ལ།།རལ་པའི་ཐོར་ཚུགས་ཞལ་ཚད་བཅུ་གཅིག་སྟེ། །ཞལ་ཚད་བརྒྱད་པ་ཁྲོ་པོའི་སྤྱི་ཐིག་གདབ། །མཐོང་ན་མི་མཐུན་མེད་པ་རྒྱལ་བའི་སྐུ། །མིག་ཡུལ་དག་ལ་མཛེས་པར་མ་གྱུར་ན། །ཆ་ཚད་ལྡན་པར་རློམ་ཀྱང་གད་མོའི་གནས། །བཞུགས་སྐུ་ཤཱཀ་ཐུབ་ཚེ་དཔག་མེད་སོགས་ལ། །སྨན་རྙིང་སོར་གནས་ཚད་ལྷག་མ་འཕང་ན། །པུས་མོ་གཡས་གཡོན་གཉིས་ཀྱི་བར་དང་ནི། །སྐྱིལ་ཀྲུང་བསྣོལ་མཚམས་མཛོད་སྤུའི་བར་ཚད་མཉམ། །ཚད་ལྷག་མེད་པས་མཛོད་སྤུ་མ་ཞེས་བྱ། །ཚད་ལྷག་སོར་བཞི་འཕང་ན་ཤངས་རྩེ་མར། །མ་འགྱིངས་དྲང་པོར་བཞེངས་པའི་སངས་རྒྱས་ལ། །གཙུག་ཏོར་རྩེ་ནས་ཞབས་མཐིལ་ཡན་ཆད་དུ། །ཞལ་ཚད་བཅུ་ཡོད་འཕྲེད་ལ་འདོམ་གང་མཉམ། །ཚད་ལྷག་མེད་པའི་ཞལ་ཚད་བཅུ་དེ་ལ། །ཞལ་ཚད་རེ་ལ་སོར་མོ་བཅུ་གཉིས་རེ། །བྱས་ན་སོར་མོ་བརྒྱ་དང་ཉིད་ཤུ་ཡོད། །ཞལ་རེ་སོར་མོ་ཕྱེད་དང་བཅུ་གསུམ་རེ། །བྱས་ན་སོར་མོ་བརྒྱ་དང་ཉེར་ལྔ་ཡོད། །དེང་སང་བྲིས་འབུར་མཁན་པོའི་ཕྱག་བཞེས་ལ། །སོར་མོ་བཅུ་གཉིས་དག་ཏུ་བགོ་བ་ཡིན། །དེ་ཚེ་ཡང་དག་རྫོགས་པའི་སངས་རྒྱས་951

ལ། །སོར་མོ་བརྒྱ་དང་ཉེར་ལྔ་ཚང་དགོས་པས། །བཞུགས་སྐུའི་སྐུ་བོང་ཐུང་སྐྱོན་སྤང་ཕྱིར་དུ། །སོར་ལྔའི་ཚད་ལྷག་འཕེན་པར་མཁས་རྣམས་བཞེད། །གསང་གནས་སྐུ་སྨད་ཕྱིན་ལ་ཐུང་སྐྱོན་མེད། །ཚད་ལྷག་མི་དགོས་བདག་གི་སློབ་དཔོན་གསུངས། །རྡོར་སྐྱིལ་བཞུགས་པ་མཆོག་གི་སྤྲུལ་སྐུ་ལ། །ཚད་ལྷག་འཕེན་ཚུལ་མི་འདྲ་བཞེད་ཚུལ་མང་། །ལྟེ་བ་སོར་དོ་གསང་གནས་སོར་མོ་དོ། །འཕེན་པ་སྒར་ལུགས་ཡོངས་གྲགས་ཡིན་པར་འདོད། །སྤྱན་དང་ཤངས་བར་ཐུང་སྐྱོན་སྤང་སླད་དུ། །སོར་ཕྱེད་འཕེན་ཞེས་ཀརྨ་སྭ་སྟིས་བཞེད། །སོར་བྱེད་ཐུགས་ཀ་ལྟོ་བར་སོར་མོ་གང་། །གསང་གནས་སོར་དོ་བསྡོམས་པས་བཞི་ཡིན་ནོ། །སྐྱིལ་ཀྲུང་ནང་དུ་དམའ་སྐྱོན་སྤང་ཕྱིར་དུ། །སོར་མོ་དོ་དང་རྐེད་པར་སོར་མོ་དོ། །ལྟོ་བར་སོར་གང་འཕེན་པ་འབུར་སྐུ་ལ། །ཤིན་ཏུ་ལེགས་ཞེས་སྤར་མཁན་བསྟན་འཛིན་བཞེད། །མདོར་ན་གོམས་གཤིས་ཕྱག་གི་གོམས་ཁྲིད་དང་། །དཔྱད་ཤེས་རིག་པ་ཤིན་ཏུ་གྲུང་ལྡན་པས། །ཚད་ལྡན་ཕན་ཡོན་ཚད་མེད་ཉེས་དམིགས་ལ། །གཞིག་ནས་དུས་ཀུན་གཟབ་པ་ལྷུར་བླངས་ན། །བི་ཤྭ་ཀརྨ་དག་དང་མཚུངས་པར་འགྱུར། །མི་དབང་སྡེ་སྲིད་སངས་རྒྱས་རྒྱ་མཚོ་ཡིས། །ལྷ་ལྡན་ཇོ་བོ་ཤཀྱ་མྱུ་ནེ་ལ། །ཚད་ལྷག་མི་འདུག་སྨན་རྙིང་སོར་གནས་ཡིན། །གསུངས་ཕྱིར་སྲིབ་གནས་བཛྲ་པྲ་ཏིཥྛས། །སྨན་རྙིང་ཐིག་ཚད་གཙོ་བོ་མཛད་པ་ཡིན། །ཏཱ་རི་མོཀྵས་སྒར་སྨན་འདྲེས་མ་འདོད། །ཚད་ལྷག་འཕེན་ཚུལ་སོགས་སྤྱིར་བཤད་པའི་སྐབས་ཏེ་དང་པོའོ། ། ་ ་952 རི

བྱེ་བྲག་ལག་ལེན་ཞིབ་ཏུ་དབྱེ་བ་ནི། །བཞེངས་སྐུ་གཙུག་ཏོར་རྩེ་ནས་ཞབས་མཐིལ་ཡན། །ཞལ་ཚད་བཅུ་ཡོད་བཞུགས་སྐུའི་གསང་གནས་ཡན། །ཞལ་ཚད་ལྔ་ཡོད་ནོར་བུའི་ཏོག་མི་བརྩི། །སྔོན་ཚེ་བྱང་ཆུབ་སེམས་དཔའ་ཤུགས་འཆང་གིས། །བཅོམ་ལྡན་འདས་ཀྱི་གཙུག་ཏོར་ཚད་མ་ལོན། །ད་ལྟ་མཛེས་ཆོས་ལྷན་སྐྱེས་ནོར་བུ་ལ། །སོར་དོ་དཔངས་ཡིན་སོར་མོ་དྲུག་གིས་བསྐོར། །རྣམ་སྣང་ཚེ་དཔག་མེད་སོགས་ལོངས་སྐུ་ལ། །གཙུག་ཏོར་ཕྱི་ནང་དབུ་སྐྲའི་ཐོར་ཚུགས་ཉིད། །བཅིངས་དགོས་སྐྲ་མཚམས་ཡན་ལ་ཞལ་ཚད་གང་། །ཡིན་ཀྱང་ཤཏཱ་ཐུབ་ལ་སོགས་སངས་རྒྱས་ལ། །གཙུག་ཏོར་སོར་བཞི་སྐྲ་དཔངས་སོར་མོ་བཞི། །རི་མོ་བྲིས་ཚེ་སོར་མོ་བརྒྱད་ལས་མེད། །འབུར་སྐུ་བྱས་ཚེ་ཞལ་ཚད་གང་དུ་འགྲོ། །ལོངས་སྐུའི་ཐོར་ཚུགས་རྩེ་ཡི་ནོར་བུ་ཉིད། །མཛེས་པའི་རྒྱན་ཡིན་ཚད་ལ་མི་ལྟོས་སོ། ་།རྫོགས་པའི་སངས་རྒྱས་ཤཱཀྱ་ཐུབ་ལ་སོགས།།གཙུག་ཏོར་འབྲི་ཚེ་ལྷུང་བཟེད་གྱེན་བསྟན་ལྟར། །མཛེས་ཤིང་འབུར་དུ་བཞེངས་ཚེ་ལྷུང་བཟེད་ཉིད། །ཁ་སྦུབས་འབྲུ་སྲུངས་བཞིན་དུ་བྱ་དགོས་སོ། །བསྐོར་ཚད་རྩ་བ་ཉེར་བཞི་རྩེ་བཅུ་གཉིས། །ཡང་ན་བཅུ་གཅིག་ཁོ་ནས་བསྐོར་བར་བཞེད། །ཐོད་ཁྱིམ་བདུན་པོ་བཞི་བ་ཅུ་ཞེ་ལྔས་བསྐོར། །དབུ་སྐྲ་མཚམས་ནས་མཛོད་སྤུར་སོར་མོ་བཞི། །མཛོད་སྤུའི་མཚམས་ནས་ཤངས་རྩེར་སོར་མོ་བཞི། །ཤངས་རྩེ་སོར་ཕྱེད་བྲིས་འབུར་གཉིས་ཀུར་འཕྱང་། །དེ་ནས་ཀོ་ཀོའི་བར་ལ་སོར་མོ་བཞི། །ཞལ་རས་ཉ་གང་ཟླ་ལྟར་རྒྱས་པའི་ཕྱིར། །བྲིས་འབུར་གཉིས་ཀ་ཅུང་ཟད་ཕྱིར་ལ་953

འཐེན། །མགྲིན་པའི་ཚད་ནི་སོར་མོ་བཞི་ཡིན་ཞིང་། །འབུར་སྐུའི་ལྐོག་མའི་འཕྱང་བ་སོར་མོ་བཞི། །ཐུགས་ཀ་ལྟེ་བ་གསང་གནས་ཞལ་ཚད་རེ། །དེ་ནས་དཔྱིའམ་སྟ་ཟུར་སོར་མོ་བཞི། །བརླ་ནི་མཐོ་དོ་པུས་མོ་སོར་མོ་བཞི། །རྗེ་ངར་ཞལ་དོ་ཞབས་དཔངས་སོར་མོ་བཞི། །དེ་རྣམས་སྲིད་ཚད་ད་ནི་ཞེང་ཚད་ལ། །ཐུགས་ཀ་ཚངས་པའི་ཐིག་ནས་མཆན་རྩེའི་བར། །ཞལ་ཚད་གང་ཡིན་དཔུང་ལྷུ་སོར་ཉི་ཤུ། །ཕྱག་ངར་བཅུ་དྲུག་ཕྱག་མགོ་སོར་བཅུ་གཉིས། །མཁྲིག་མ་དང་ནི་གྲུ་མོའི་ཚིགས་གཉིས་ལ། །ཆ་ཕྲན་རེ་རེ་ཚད་ལྷག་འཕེན་སྲོལ་ཡོད། །མ་འཕང་ན་ཡང་ཞལ་ཚད་ལྔ་ཚང་ཞིང་། །གཡས་གཡོན་བསྡོམས་པས་འདོམ་གང་ཞལ་ཚད་བཅུ། །དེ་ཡིས་སྲིད་དང་ཞེང་ཚད་ཤེས་པར་བྱ། །བྲིས་འབུར་གཉིས་ཀ་ཞིབ་བཤད་ལག་ལེན་ལ། །དེང་སང་ཡུལ་སྐད་རྫི་མ་ཞེས་པ་ལ། །ཐིག་ཡིག་ནང་དུ་སྨིན་མ་ཞེས་སུ་གྲགས། །རྫི་མ་ཞེས་པ་མིག་གི་སྤུ་ལ་ཟེར། །སྨིན་མའི་དབུས་དང་སྙན་རྩེ་མཐོ་དམན་མཉམ། །མཐོ་དང་ཞལ་ཚད་མཐིལ་དང་གདོང་ཐལ་མོ། །མིང་གི་རྣམ་གྲངས་ཙམ་ཡིན་དོན་མཐོ་གང་། །སོར་དང་ཆ་ཕྲན་ཆ་ཆུང་དོན་གཅིག་ལ། །སོར་མོའི་བཞི་ཆ་གཅིག་ལ་རྐང་པ་ཟེར། །སོར་མོ་བརྒྱད་ཆ་གཅིག་ལ་ནས་ཞེས་གྲགས། །བདེ་གཤེགས་སྨིན་མའི་དཀྱུས་ལ་སོར་མོ་བཞི། །བྲི་ཚེ་སྨིན་མའི་དབུས་ཞེང་རྐང་པ་གཅིག །རིམ་གྱིས་རྩེ་ཕྲ་ཟླ་བ་ཚེས་ལྟར་བྲིས། །ཨོ་རྒྱན་རྗེ་དང་ཞི་མ་ཁྲོ་རིགས་ལ། །སྨིན་མ་འཇུག་མཐོ་ཁྱུང་ཆེན་ལྡིང་འདྲ་བྱ། །སངས་རྒྱས་སྤྱི་ཡི་སྤྱན་དཀྱུས་སོར་མོ་བཞི། །སྤྱན་ཞེང་བསམ་གཏན་ལ་954

བཞུགས་སོར་མོ་ཕྱེད། །མིག་གི་ཡས་སྐྱིབ་ནས་གཉིས་ཚད་དང་མཐོ། །མིག་སྤུ་རྫི་མའི་རིང་ཐུང་རྐང་པ་ཕྱེད། །སྤྱན་གྱི་ཕྱི་ཟུར་དག་ནས་ནས་གཉིས་མཐོ། །སྔ་ཕྱིའི་སྤྱན་གཞུགས་གྲ་ལ་སོར་ཕྱེད་རེ། །སྤྱན་དབུས་དཀར་སྐུམ་དཀྱུས་སུ་སོར་མོ་གསུམ། །སྤྱན་འབྲས་སོར་གཅིག་མཐོ་ཕྱེད་ལྔ་ཆ་གཅིག །་དོན་ལ་ཟླུམ་པོ་རྣམ་པ་ནར་སྟབས་ཅན། །སྤྱན་འཇུག་ཕྲ་བ་སྙན་གྱི་བུ་གར་གཏད། །བྲི་འབུར་སྨན་ལུགས་གཉིས་ཀུར་ཉེས་རིམ་ཁྲིད། །ཐང་སྐུ་ཆེ་བར་ལེགས་ཤིང་ཆུང་བ་ལ། །ཉེས་རིམ་མི་བྱ་སྒར་ལུགས་གསར་མར་མེད། །ཞི་བའི་མཛེས་འཛུམ་སྒར་བྲིས་ཤིན་ཏུ་ལེགས། །ཁྲོ་བོའི་ཞལ་རས་སྨན་གསར་ཤིན་ཏུ་རྔམས། །ཁྲོ་འཛུམ་ལྡན་པའི་རྔམ་བརྗིད་སྨན་རྙིང་ཆེ། ཅི།སྐབས་སུ་གང་བབས་ལག་ཏུ་ལེན་པར་བྱ། །ཞི་མ་ཁྲོ་ལ་ནས་འབྲུ་ལྟ་བུའི་སྤྱན། །ཞེང་ལ་སོར་གང་དཀྱུས་སུ་སོར་མོ་དོ།་ །བདུད་རིགས་ཁྲོ་ཅན་སྲན་མ་བཞིན་དུ་ཟླུམ། །གནོད་སྦྱིན་མཁལ་འབྲས་བྱང་སེམས་ཨུཏྤལ་འདབས། །སྒེག་ཉམས་ཅན་གྱི་ལྷ་མོར་ནས་སྤྱན་ཉིད། །གསུངས་ཀྱང་ད་ལྟ་སངས་རྒྱས་སྤྱན་ལྟར་བྱ། །སྤྱན་གཉིས་བར་དུ་བྲིས་ཚད་སོར་མོ་དོ། །འབུར་ལ་སོར་གསུམ་དྲང་ཞིང་མཛེས་པར་བྱ། །ཤངས་དཀྱུས་སོར་བཞི་ཤངས་རྩེ་སོར་ཕྱེད་འཆང་། །ཤངས་རྩེས་དཔངས་ལ་ཕྱེད་བཅས་སོར་མོ་གང་། །ཀ་བ་ཤངས་བུག་ཞིང་ལ་སོར་ཕྱེད་ཕྱེད། །ཤངས་བུག་གཉིས་ཀྱི་ཟབ་ལ་སོར་མོ་རེ། །གཡས་གཡོན་ཤངས་གཤོགས་ནས་གཉིས་རྒྱས་པར་བྱ། །བསྡོམས་པས་ཤངས་ཞེང་སོར་མོ་གཉིས་ཡིན་ནོ། །བྲི་བྱར་དབུ་སྐྲའི་མཚམས་ནས་ཀོས་ཀོ་ཡིས། །གཡས་་ 955

གཡོན་སོར་མོ་གཉིས་རེ་གཞལ་བ་ན། །ཐིག་གཉིས་བསེག་ཐབས་གདབ་པས་སྤྱན་བར་དང་། །ཤངས་ཀྱི་ཞེང་དང་ཞལ་གྱི་གྲ་ཉིད་ཤེས། །འབུར་ལ་གོང་བཤད་ཚད་རྣམས་དག་གིས་གཞལ། །འབུར་ལ་ཡ་མཆུ་པདྨ་དཀྱུས་སོར་གཉིས། །རྐང་པས་དམན་པའི་སོར་མོ་གཅིག་གི་དབུས། །མཆུ་རྩེ་ནས་གཅིག་དམའ་ཞིང་མཆུ་ཡི་སྒོས། །ནེ་ཙོ་ཁྲ་ཡི་གདོང་ལྟར་མཛེས་རྔམས་བྱ། །ཞལ་སྒྲོས་བྲི་སྐབས་བསྣོལ་ཐིག་གིས་གསལ་ཡང་། །འབུར་ཚེ་གཡས་གཡོན་སྡོམ་པས་སོར་མོ་བཞི། །འཛུམ་གཤོངས་སོར་རེ་དཔངས་སུ་ནས་བྱེད་རྒྱས། །ཡ་མཆུ་དབུས་མཐོ་མ་མཆུ་དེ་ལས་ལྡོག །འཛུམ་རླབས་ལྡན་པའི་ཞབས་ཤ་སོར་མོ་གང་། །ཡས་མས་དཔངས་ལ་བྲི་ཆར་སོར་མོ་གང་། །ཡིན་ཀྱང་མཁས་པའི་ཕྱག་རྒྱུན་འཛེས་པར་བྱ། །སྙན་བར་མདུན་ལོག་བྲི་བྱར་སོར་བཅུ་གཉིས། །འབུར་ལ་འགྲམ་ཞིང་གཡས་གཡོན་སོར་བཞི་བཞི། །སྡོམ་པས་སོར་མོ་ཉི་ཤུ་ཐམ་པའོ། །འགྲམ་པ་ལས་སྐྱེས་སྙན་ཞེང་སོར་མོ་དོ། །སྙན་གྱི་དཀྱུས་ལ་སོར་མོ་བྱེད་ལྔ་དང་། །སྙན་ཤལ་སོར་ལྔ་འབུར་སྐུར་མདུན་དུ་ཕྱོགས། །སྙན་ཞེང་སོར་གཉིས་སྙན་ཤལ་སོར་བྱེད་གཉིས། །སྙན་གྱི་ཤ་འབུར་མེ་ཏོག་གོང་བུའི་དབྱིབས། །ཞེང་ལ་སོར་བྱེད་སྲིད་ལ་སོར་མོ་གཅིག །དེ་འོག་སྙན་ཁུང་བརྒྱ་དཔངས་སོར་མོ་གཅིག །དེ་དང་འབྲེལ་བའི་བུ་ག་སོར་མོ་བྱེད། །ཤཱསྐུ་ཉིད་ཅེས་བྱ་བར་སོར་མོ་གཅིག །གཤོང་བུ་གྱེན་དུ་སོར་མོ་ཕྱེད་དང་གཉིས། །ཞེང་དུ་སོར་གྱི་བཞི་ཆ་རྐང་པ་གཅིག །ཀ་ནི་ཀ་ཞེས་རྣ་བའི་མཆིལ་པ་ནི། །བྲིས་འབུར་གཉིས་ཀ་སྡིག་ར་ལྟ་བུར་956 ་ ་

བྱེད། །འདབ་མའི་འགོ་ནས་རྩ་བར་བཞག་པ་འདྲ། །ཀ་ནས་སྟེང་གི་རྣ་མཆིལ་རྐང་པ་གཅིག །སྙན་གྱི་མཐའ་ནས་བསྐོར་བ་ལྟ་བུའོ། །སྙན་ལྷག་འཆང་བ་སོར་མོ་ཕྱེད་དང་བཞི། །སྙན་བར་རྒྱབ་ལོག་ཆ་ཕྲན་བཅུ་བཞི་བཤད། །མདུན་རྒྱབ་སྡོམ་རྩིས་སོར་མོ་སུམ་ཅུ་བཞི། །མགྲིན་ཞེང་བྲི་བའི་ཚེ་ནི་སོར་མོ་བརྒྱད། །འབུར་ལ་སུམ་འགྱུར་སོར་མོ་ཉེར་བཞིས་བསྐོར། །མགྲིན་པ་སྐུམ་རྒྱས་བུམ་པའི་མགུལ་ལྟར་མཛེས། །མགྲིན་རིས་དང་པོར་སོར་གཅིག་རྐང་པས་དམན། །གཉིས་པ་སོར་གཅིག་རྐང་པ་གཅིག་དང་བཅས། །གསུམ་པ་སོར་མོ་གཉིས་ཀྱི་མཚམས་ནས་བྲི། །མགྲིན་པའི་མཐའ་ནི་ཕྲག་པ་ཞལ་གང་རྒྱས། །དཔུང་འོག་སོར་བཞི་ཟླུམ་རྒྱས་ཆུ་བབས་དབྱིབས། །དཔུང་པའི་མགོ་ནས་མཆན་རྩེ་སོར་མོ་དྲུག །མཆན་ཁུང་རྩེ་ནས་ནུ་བར་སོར་མོ་དྲུག །ཕྲག་པའི་རྩེ་ནས་མཆན་རྩེའི་བར་སོར་དགུ། །ཕྲག་མགོ་སོར་མོ་ཉི་ཤུ་རྩ་བཞིས་བསྐོར། །དཔུང་ཞེང་སོར་དྲུག་ནས་ལྔ་སུམ་འགྱུར་བསྐོར། །ཕྱག་ངར་ནས་གསུམ་ལྷག་པའི་སོར་མོ་ལྔ། མཁྲིག་མ་སོར་བཞི་སུམ་འགྱུར་བཅུ་གཉིས་བསྐོར། །ཕྱག་མཐིལ་སྲིད་དང་ཞེང་དུ་སོར་མོ་བདུན། །སོར་མོ་སྐྱེས་མཚམས་ཞེང་ལ་སོར་མོ་ལྔ། །དཀྱིལ་མཛུབ་གོང་མོའི་རིང་ཐུང་སོར་མོ་ལྔ། །མཛུབ་མོ་སྲིན་ལག་དེ་ལས་ཚིག་ཕྱེད་ཐུང་། །མཛུབ་ཆུང་སྲིན་ལག་ཉིད་ལས་ཚིག་གཅིག་ཐུང་། །དཀྱུས་ལས་སུམ་ཆ་གཅིག་སྤངས་རྩ་བ་བསྐོར། །རྩ་བའི་སུམ་ཆ་གཅིག་དམན་བར་སྐབས་བསྐོར། །བར་གྱི་སུམ་ཆ་གཅིག་དོར་རྩེ་མོ་བསྐོར། །རིམ་གྱིས་ཁྲ་མཛེས་སྦྲུལ་ལྟར་957

ཚོགས་པར་བྱ། །མཁྲིག་མ་སོར་བཞི་ལས་སྐྱེས་མཐེབ་ཆེན་ཚད། །སོར་མོ་བཞི་ཡིན་བསྐོར་ཚད་ཆ་ཕྲན་བཞི། །མཐེ་བོང་ཚིག་གིས་གཞན་རྣམས་ཚིག་གསུམ་རེ། །ཀུན་ལ་ཚིག་ཕྱེད་མཚམས་ནས་གསོར་མོ་བྱ། །སོར་མོ་རྐང་མཐོ་དམར་སྣུམ་ཟངས་ཀྱི་མདོག །མཐེའུ་ཆུང་མཁྲིག་མའི་བར་ལ་སོར་མོ་ལྔ། །མཆན་ཁུང་རྩེ་ནས་མཆན་ཁུང་རྩེ་ཡི་བར། །སོར་མོ་ཉེར་ལྔ་མདུན་རྒྱབ་གཉིས་ཀ་འདྲ། །ཞལ་ཚད་རེ་ལ་སོར་མོ་བཅུ་གཉིས་རེ། །རྩིས་ན་མདུན་རྒྱབ་སོར་མོ་ཉེར་བཞི་ཡིན། །ཉེར་ལྔ་ཞེས་པ་ཞལ་ཚད་རེ་རེ་ལ། །སོར་བྱེད་ལྷག་པའི་དབང་དུ་བྱས་པ་ཡིན། །མཆན་འོག་རྩིབས་ལོགས་ཆ་ཕྲན་བརྒྱད་བརྒྱད་དུ། །གཡས་གཡོན་མདུན་རྒྱབ་སྐུམ་བསྐོར་དྲུག་བཅུ་དྲུག །ནུ་རིལ་ན་ས་བཞིའམ་ནི་ནས་གཉིས་བྱ། །མགྲིན་པ་རྩ་བའི་དབུས་ནས་གཡས་གཡོན་དུ། །ནུ་མ་གཉིས་དང་ནུ་བར་མཐོ་རེའོ། །ནུ་མའི་ཐད་ནི་མདུན་རྒྱབ་གཉིས་ཀུའི་རྒྱར། །སོར་མོ་ཉི་ཤུ་བྱེད་དང་བཅས་པ་སྟེ། །གཡས་གཡོན་ལོགས་གཉིས་སོར་མོ་བཅུ་གཉིས་ཏེ། །མདུན་རྒྱབ་ཟླུམ་བསྐོར་སོར་མོ་དྲུག་བཅུའོ། །ལྟེ་བའི་ཐད་ཀྱི་ཞེང་ལ་སོར་བཅུ་དྲུག །ཟླུམ་པོར་བསྐོར་ཚེ་བཅུ་དྲུག་སུམ་འགྱུར་བྱ། ལྟེ་ཁུང་རྒྱ་དཔངས་སོར་གཅིག་གཡས་སུ་འཁྱིལ། །ལྟེ་མཚམས་ཐད་སོར་བཅོ་བརྒྱད་སུམ་འགྱུར་བསྐོར། །ལྟེ་འོག་སོར་བརྒྱད་བསྐོར་བའི་སྟ་ཟུར་ཞེང་། །ཆ་ཕྲན་བཅུ་དགུ་བསྐོར་ཚེ་ང་བདུན་དུ། །མཁས་དབང་གཙང་སྟོད་རྟ་ནག་པ་ཡིས་བཞེད།
 །དེ་བཞིན་གཤེགས་པ་སྦ་བ་སྦུབས་སུ་ནུབ། །དེ་ཕྱིར་ཆུ་སྐྱེས་ཚད་བཤད་མི་དགོས་ཀྱང་། །གཤིན་རྗེ་958་ ་

གཤེད་སོགས་ཁྲོ་བོའི་རིགས་རྣམས་ལ། །གསང་བའི་རྡོ་རྗེ་སོར་བཞི་ནོར་བུ་གཉིས། །སྡོམ་པས་དཀྱུས་སོར་དྲུག་ཡིན་བསྐོར་ཚེའང་དེ། །འོག་ཏུ་འཕྱང་ཞིང་འབྲས་བུ་དཀྱུས་སོར་ལྔ། །གཡས་གཡོན་ཞེང་ལ་ཆ་ཆུང་བཞི་བྱའོ། །འཕོང་ཚོས་ཟླུམ་པོར་སོར་བརྒྱད་འབུར་བ་ཟུང་། །འཕོང་ཚོས་དཀྱིལ་ཐིག་སོར་མོ་བཅུ་དྲུག་བྱ། །བརླའི་རྩ་བའི་ཞིང་ལ་ཞལ་ཚད་གང་། །དེ་འོག་བརླ་དབུས་ཞེང་དུ་སོར་མོ་བཅུ། །པུས་མོའི་ཐད་དུ་སོར་མོ་དགུ་བྱའོ། །རྗེ་ངར་ཐད་དུ་སོར་དྲུག་པུས་སོར་བདུན། །ལོངས་བུའི་ཐད་ནས་སོར་ལྔ་འབུར་མི་མངོན། །བརླ་རྩ་ནས་བཟུང་འདི་བར་འབུར་སྐུ་ལ། །ཐམས་ཅད་ཞེང་ཚད་སུམ་འགྱུར་དག་གིས་བསྐོར། །མཚན་བཟང་ཡིན་པས་བབས་ཀྱིས་གཞོལ་བ་ལས། །ཕྲ་སྦོམ་མི་མཉམ་འབུར་གཤོང་ཡ་ཡོ་མེད། །ཞབས་མཐིལ་བཅུ་གཉིས་མཐེབ་ཆེན་སོར་མོ་གསུམ། །ཞབས་མཐིལ་སོར་དགུ་མཐེབ་མཛུབ་སོར་གསུམ་དུ། །བོད་ཡུལ་མཁས་པ་སངས་རྒྱས་ལྷ་དབང་བཞེད། །ཡོངས་གྲགས་སྨན་རྙིང་ལུགས་སུ་སྔ་མ་བཞིན། །ཞབས་མཐིལ་སྟོད་ཞེང་སོར་དྲུག་དབུས་སུ་ལྔ། །རྟིང་པའི་ཞེང་དུ་སོར་བཞི་མཐེབ་མཛུབ་ལ། །སོར་མོ་གཉིས་སུ་ཕྲིང་ཁ་པ་ཡིས་བཞེད། །མཛུབ་མོ་བཅུ་དྲུག་ཆ་ཡི་གོང་མོ་དམན། །གོང་མོའི་བརྒྱད་ཆ་ཕྲི་བ་སྲིན་མཛུབ་ཚད། །དེའི་བརྒྱད་ཆ་ཕྲི་བ་མཐེའུ་ཆུང་། །འབུར་དུ་བཞེངས་ཚེ་མཐེབ་བོང་སོར་ལྔས་བསྐོར། །ལྷག་རྣམས་རང་རང་དཀྱུས་ཀྱིས་རྩ་བ་བསྐོར། །ཚིགས་གཉིས་ཚིགས་ཕྱེད་སེན་མོའི་མཛེས་པར་བྱ། །མཐེབ་བོང་རྩ་བའི་ཞབས་དཔངས་སོར་མོ་གཉིས། །མཐེའུ་ཆུང་ནས་959

རྟིང་པ་དཔངས་སོར་གཅིག །མཁས་པ་འགའ་ཡིས་རྟིང་འབུར་སོར་མོ་གཉིས། །གསུངས་ཀྱང་དེ་བཞིན་གཤེགས་པའི་མཆན་བཟང་ལ། །རུས་སྦལ་ཞབས་སམ་མེ་ལོང་ངོས་ལྟ་བུ། །གཤོང་འབུར་ཆེར་མེད་པ་ལ་བབས་གསུངས་པས། །མཛེས་ཆོས་ཙམ་ལས་གཤོང་འབུར་ཆེར་མི་དགོས། །ཕྱག་ཞབས་མཐིལ་དུ་འཁོར་ལོ་རྩིབས་སྟོང་ལྡན། །བ་སོར་བཟོ་བོ་མཁས་པས་བསྐོས་པ་ལྟར། །འཇིམ་པར་སྤར་དུ་འདོད་པ་ཡོད་གསུངས་པས། །སངས་རྒྱས་མཚན་དཔེ་བསམ་གྱིས་མི་ཁྱབ་པས། །འབུར་སྐུ་ཆེན་པོ་བཞེངས་ཚེ་ཞབས་མཐིལ་དང་། །ཕྱག་མཐིལ་རྣམས་སུ་འཁོར་ལོའི་རི་མོ་བྲི། །དུང་དང་དཔལ་བེའུ་རི་མོ་ཡོད་མོད་ཀྱང་། །དེ་འདྲའི་ཕྱག་བཞེས་མཛད་པ་དཀའ་བར་མངོན། །འོ་ན་བ་སྤུ་གཡས་འཁྱིལ་རི་མོ་ཡང་། །དགོས་སྲིད་མི་མཛེས་ངལ་བ་དོན་མེད་གནས། །དེ་བཞིན་གཤེགས་པ་སྤྱིའི་ཐིག་རྩ་ཉིད། །ཞིབ་པར་བཤད་འདི་ཁོང་དུ་ཆུད་པ་ན། །ཐིག་ཚད་ཀུན་གྱི་སྤྱི་ཁོག་གྲོལ་བར་འགྱུར། །སངས་རྒྱས་སྤྱིའི་ཐིག་ཚད་ཞིབ་པར་བཤད་པའི་སྐབས་ཏེ་གཉིས་པའོ ་རིགས་གསུམ་མགོན་པོ་ལ་སོགས་བྱང་སེམས་ལ། །ཐིག་ཆེན་གཉིས་པ་ཞེས་པའི་རྣམ་དབྱེ་ཉིད། །ཟུར་དུ་བཞེད་ཀྱང་དེང་སང་ཕྱག་ལེན་ལ། །ཚད་ལྷག་མེད་པའི་སངས་རྒྱས་སྤྱི་ཐིག་བཏབ། །འགྱིང་དང་བཞུགས་ཚུལ་སྟང་སྟབས་རྣལ་འབྱོར་གྱིས། །རིང་ཐུང་འཕེལ་འགྲིབ་གབ་ཚུལ་རིགས་པས་དཔྱད། །བྲི་ཚེ་ཀུན་ལ་ཐིག་གདབ་མ་གྲུབ་ན། །ཚད་ཐུར་དག་གིས་གཡས་960

གཡོན་རིང་ཐུང་གཞལ། །དེ་བཞིན་མགར་བས་སྐམ་ཁས་ཚད་ཅིང་རྡུང་། །དེ་ལ་ཆ་ཚད་མཁས་པའི་བཟོ་བོ་ཟེར། །ཞི་ཁྲོ་ཀུན་ལ་ཐིག་གདབ་བྲི་བ་ནི། །བཟོ་བོའི་རྒྱལ་པོ་ཡིན་པར་བོད་མ་ལས་བཞེད། །འོན་ཀྱང་ལག་ཁྲིད་ཞལ་རྒྱུན་གཏན་འབེབས་གཙོ། །རྒྱལ་སྲས་བྱང་སེམས་ཀྱི་ཐིག་ཚད་སྔ་མ་དང་འབྲེལ་ཚུལ་བཤད་པའི་སྐབས་ཏེ་གསུམ་པའོ། །རྗེ་བཙུན་སྒྲོལ་མ་ཕག་མོ་ལ་སོགས་པར། །སངས་རྒྱས་སྤྱི་ཡི་ཐིག་ཚད་གདབ་ཀྱང་ཆོག །ཅི་ཕྱིར་ཞེ་ན་འཕོ་རླུང་སྟོང་བརྒྱད་བརྒྱ། །དག་པའི་བཅོམ་ལྡན་འདས་མ་ཡིན་པའི་ཕྱིར། །མཚན་དང་དཔེ་བྱད་ཐམས་ཅད་རྫོགས་པས་ན། །ལུང་དང་རིགས་པས་སྒྲུབ་ཏུ་རུང་བས་སོ། །་འོན་ཀྱང་དེང་སང་སྒྲོལ་མའི་ཐིག་ཚད་ལ། །ཞལ་ཚད་དགུ་པ་སོར་མོ་བརྒྱ་དང་བརྒྱད། །སྲིད་ཞེང་གཉིས་མཚུངས་ཆུ་ཞེང་གབ་པར་བྱ། །ཞལ་རས་ཐུགས་ཀ་ལྟེ་བ་ཞལ་ཚད་རེ། །སྤ་དཔངས་སོར་གསུམ་མགྲིན་པར་སོར་མོ་གསུམ། །སྐུ་ཡི་བྱེད་ཚད་དབུ་ནས་གསང་གནས་བར། །ཞལ་ཚད་བཞི་དང་སོར་མོ་དྲུག་ཡོད་ཅིང་། །སོར་གྲངས་རྩིས་ན་ལྔ་བཅུ་ང་བཞི་ཡོད། །བརླ་དང་རྗེ་ངར་སོ་སོར་ཞལ་དོ་རེ། །བོལ་དང་པུས་མོ་དཔང་དུ་ཆ་ཕྲན་གསུམ། །སྐུ་ཡི་ཕྱེད་ཚད་མཐོ་བཞི་སོར་མོ་དྲུག །ཆ་ཕྲན་ང་བཞི་སྡོམ་པས་བརྒྱ་དང་བརྒྱད། །ཞེང་ཚད་ཚངས་པའི་ཐིག་ནས་མཆན་ཁུང་རྩེར། །སོར་མོ་བཅུ་ཡིན་དཔུང་ལྷུ་སོར་བཅོ་བརྒྱད། །ཕྱག་ངར་བཅུ་བཞི་ཕྱག་མགོ་སོར་བཅུ་གཉིས། །འདོམ་པ་བྱེད་ལ་སོར་མོ་ང་བཞི་ཡོད། །གཡས་གཡོན་སྡོམ་པས་སྔར་ལྟར་་961

བརྒྱ་དང་བརྒྱད། །ནུ་བར་སོར་དོ་བཞག་ནས་ནུ་མ་ཉིད། །རང་རང་རྩ་བའི་ཐད་ཀུར་སོར་མོ་དགུ། །ཟླུམ་པོར་བསྐོར་ཚད་སོར་མོ་ཉི་ཤུ་བདུན། །དཔངས་སུ་སོར་བཞི་འབུར་ཞིང་ནུ་ལྡོག་ཉིད། །ནས་བཞིའི་ཚད་ཡིན་ནུ་མ་ཟླུམ་ཞིང་རྒྱས། །སྐུ་རྐེད་ཕྲ་ཞིང་ལྡེམ་ལ་སྐུ་སྨད་རྒྱས། །གསང་བའི་པདྨ་རུས་སྦལ་རྒྱབ་ལྟར་མཐོ། །སོར་གསུམ་རྣམ་ཐར་སྒོ་གསུམ་མཚན་པས་མཛེས། །དབུ་སྐྲ་བྱེད་བཅིངས་སོར་མོ་གསུམ་མམ་དྲུག །ལྷ་མོའི་ཞལ་དབྱིབས་བྱ་གག་སྒོང་དབྱིབས་བཞིན། །ཁྱིམ་བྱའི་སྒོ་ང་ལྟ་བུར་ནར་ཐབས་ཅན། །དཔྲལ་དཀྱུས་རིང་ཞིང་ཞལ་གྱི་གྲ་ཐིག་ནས། །སོར་མོ་ཕྱེད་བཅས་གསུམ་གྱི་མཚམས་ནས་བྲི། །གཡས་གཡོན་འགྱིང་ཐིག་ནོར་བུ་ཟེ་ཐིག་ནས། །སོར་མོ་གཅིག་གཉིས་གསུམ་བཞི་གང་འོས་འགྱིང་། །དེ་བཞིན་ཐུགས་ཀ་དག་ནས་སྔར་ལྟར་འགྱིང་། །ཞི་བར་འགྱིང་ཆུང་ཁྲོ་བོར་འགྱིང་ཆེ་རྔམས། །ལར་ནི་མགྲིན་འགྱིང་མ་ལེགས་རྐེ་ཡོན་འདྲ། །རྡོ་རྗེ་འཆང་གི་གཡས་འགྱིང་དཀའ་བར་གྲགས། །དེ་ཕྱིར་ཐུགས་མའི་ཐད་ནས་བབས་ཀྱིས་འགྱིངས། །འགྱིང་ཛལ་བྲིས་འབུར་ལག་ལེན་གོམས་ཚུལ་ལས། །པར་བཀབ་ལྟ་བུའི་ངེས་བཀྲིག་རང་མི་དགོས། །སྨན་གསར་སྒར་རིས་འདྲེས་མ་རི་མཁར་ལུགས། །འགྱིང་བའི་རྣམ་འགྱུར་ཆེ་ན་ངོ་མཚར་བརྩི། །སྨན་རྙིང་བལ་རིས་སོར་གནས་འགྱིང་ཆ་ཆུང་། །སྒར་བྲིས་གསར་རྙིང་འགྱིང་ཚུལ་རན་པར་འོང་། །དེ་སྐད་བདག་གི་ཡོངས་འཛིན་ཏཱ་རིས་གསུངས། །ཕག་མོ་་སྒྲོལ་མའི་ཐིག་འདེབས་ལག་ལེན་ནི། །གཡ་འ་སེལ་ཆེ་ཚང་གསུངས་རྣམས་962

སྨ་ན་་རྙིང་ཡིན། །ཐིག་འདེབས་མཁས་པ་ཐམས་ཅད་དེའི་རྗེས་འབྲང་། །ཚངས་པ་བརྒྱ་བྱིན་ལ་སོགས་ལྷ་ཡི་རིགས། །ཀླུ་དང་ཞི་བའི་གཟའ་དང་རྒྱུ་སྐར་རྣམས། །ཐིག་ཚད་ཞལ་ཚད་དགུ་པ་འདི་ཡིས་གཞལ། །རྟ་ནག་མཁས་པས་ཉན་ཐོས་དེར་བསྡུ་ཞེས། །མདོ་རྒྱུད་གསལ་བའི་མེ་ལོང་ལས་བཤད་ཀྱང་། །དེང་སང་འདི་རུ་མི་བསྡུ་ཟུར་དུ་དབྱེ། །རྒྱལ་ཡུམ་ལྷ་མོ་ཞི་བའི་རིགས་ཐམས་ཅད། །འདི་ལ་འདུས་སོ་རྒྱལ་ཆེན་སྡེ་བཞི་པོ། །ལྷ་དང་གྲུལ་བུམ་ཀླུ་དང་གནོད་སྦྱིན་རིགས། །ཐིག་གདབ་སོ་སོའི་དབྱེ་བ་མི་རིགས་ཤིང་། །ཞལ་ཚད་བརྒྱད་པ་ཐུང་བའི་སྐྱོན་ཡོད་པས། །ཞལ་ཚད་དགུ་པ་འདི་ཉིད་ལེགས་སོ་ཞེས། །ཕྲིན་ལས་རབ་འཕེལ་བདེ་ལེགས་རྒྱ་མཚོ་ཟུང་། །ཞལ་རྒྱུན་ཡིན་པ་དཀོན་མཆོག་ཕྲིན་ལས་བཞེད། །རྒྱལ་ཡུམ་ཞི་བའི་ཐིག་བཤད་པའི་སྐབས་ཏེ་བཞི་པའོ། །ཁྲོ་བོ་སྤྱི་ཐིག་ཞལ་ཚད་བརྒྱད་པ་ནི། །ཞབས་དཔངས་སོར་བཞི་རྗེ་ངར་སོར་བཅོ་བརྒྱད། །པུས་མོ་སོར་བཞི་བརླ་སོར་བཅོ་བརྒྱད་ཡིན། །བརླ་ཡི་སུམ་ཆ་སོར་དྲུག་ལྟོ་བས་བཀབ། །གསང་གནས་ཡན་ཆད་མགྲིན་པ་མན་ཆད་ལ། །ཆ་ཆེན་གསུམ་ཡིན་ཞལ་རས་ཆ་ཆེན་གཅིག །མཐོ་དཔངས་སོར་བཞི་འདི་དག་སྲིད་ཚད་ཡིན། །བྲང་ཞེང་ཕྱེད་ལ་ཆ་ཕྲན་བཅུ་ཕྲག་གཅིག །དཔུང་ལྷུ་ལ་ནི་སོར་མོ་བཅུ་བཞིར་བཤད། །ཕྱག་ངར་ཕྱག་མགོའི་ཚད་ནི་ཞལ་རེ་ཡིན། །གཡས་གཡོན་མཚུངས་པས་ཞེང་ཚད་ཤེས་པར་འགྱུར། །སྲིད་ཞེང་སོར་མོ་དགུ་བཅུ་གོ་དྲུག་མཉམ། །རལ་པ་གྱེན་རྫེས་ཞལ་ཚད་གང་963

དུ་ཤེས། །འདི་དག་གཤིན་རྗེ་རྟ་མགྲིན་ཕུར་པ་སོགས། །བཀའ་གཏེར་གསར་རྙིང་ཁྲོ་བོ་འདི་ཡིས་ཁྱབ། །ཁྲོ་བོ་ཀུན་ལ་གར་གྱི་ཉམས་དགུ་གསུངས། །མཛེས་པའི་རྒྱན་དང་མདངས་ཀྱིས་འཕྱོར་ཞིང་སྒེག །སྤྱན་ལྡོག་ཁྲོ་གཉེར་ལྡན་པས་མི་སྡུག་པ། །ཁྲོ་ལ་འཛུམ་ལྡན་ཧ་ཧའི་སྒྲས་རྒོད་པ། །ཧཱུ་ཕཊ་རྒྱོབ་སོད་གཤེ་ཚིག་དྲག་ཤུལ་ཉམས།
 །ཕྱག་མཚན་མཚོན་ཆ་ཕྱར་གདེང་འཇིགས་སུ་རུང་། །སྤྱན་དམར་གཞོན་ཤ་ཆགས་པ་སྙིང་རྗེ་བ། །ཞལ་གདངས་རྐན་སྒྲ་གདབ་པས་བརྗིད་ཅིང་རྔམས། །གཉེན་ཅིང་ལྕུག་ལ་འཇམ་པས་ཞི་བའོ། །འདི་ལས་བཟོ་བོས་སྒྲུབ་རྒྱུ་ཀུན་ཚང་དགོས། །ཞིབ་པར་མི་བསྐྱོད་ཞབས་ཀྱི་ཡིག་ཆ་དང་། །རྒྱུད་ལྡན་སློབ་དཔོན་མཁས་པའི་ཞལ་ལས་ཤེས། །ཁྲོ་བོ་སྤྱིའི་ཐིག་ཚད་བཤད་པའི་སྐབས་ཏེ་ལྔ་པའོ། །ཚོགས་བདག་ལ་སོགས་མིའུ་ཐུང་གི་ཚད། །ཐོད་དཔངས་སོར་གསུམ་ཞལ་ཉིད་ཞལ་ཚད་གང་། །མགྲིན་པ་སོར་གསུམ་འོག་ནས་པུས་མོའི་བར། །ཆ་ཆེན་གསུམ་ཡིན་བརླ་ནི་ལྟོ་བས་བཀབ། །མགོན་པོ་ཚོགས་བདག་ཕྱག་བཞི་ཕྱག་དྲུག་གུར་མགོན་སོགས་མཆན། པུས་ཚིགས་སོར་གསུམ་བྱིན་པ་ཞལ་ཚད་གང་། །ཞབས་དཔངས་སོར་གསུམ་ཡོངས་སྡོམ་སོར་མོ་དྲུག །བྲང་ཞེང་ཞལ་གང་དཔུང་ལྷུ་སོར་མོ་དྲུག །ཕྱག་ངར་ཕྱག་མགོ་ཞལ་ཚད་རེ་རེ་བྱ། །དེ་ལྟར་སྲིད་ཞེང་ཞལ་ཚད་དྲུག་པ་ལ། །སོར་གྲངས་བརྩིས་ན་བདུན་ཅུ་དོན་གཉིས་ཡོད། །ཞལ་ཚད་དྲུག་པ་མདོ་རྒྱུད་དངོས་བསྟན་ལས། །མ་གསུངས་བོད་ཡུལ་མཁས་པའི་ལུགས་སུ་བཞེད། །འོན་ཀྱང་སློབ་དཔོན་རརྣ་964

རཀྵི་ཏས། །བལ་ཡུལ་མཁས་པས་ཚོགས་ཀྱི་བདག་པོའི་ཚད། །ཞལ་ཚད་ལྔ་པའང་ཡོད་པར་བཤད་པས་ན། །ཞལ་ཚད་དྲུག་པར་ཕུགས་ཡོད་ཡིན་པར་རྟོགས། །ཤིན་ཏུ་ཁྲོས་པ་རྡོ་རྗེ་བེར་ནག་ཅན། །ཞལ་གཟིགས་ལ་བརྟེན་ཞལ་ཚད་གསུམ་པའི་ཚད། །ཆེ་ཚང་གསུང་རབ་རྒྱ་མཚོའི་ཐིག་ཡིག་གསལ། །ཁྲོ་བོ་མིའུ་ཐུང་གི་ཚད་བཤད་པའི་སྐབས་ཏེ་་དྲུག་པའོ། ། ་གོ་དོན་རྣམ་དབྱེ་སྣ་ཚོགས་བཤད་པ་ནི། །ཤཱཀ་ཐུབ་ལ་སོགས་རབ་བྱུང་ཆགས་བྲལ་སྐུ། །རིགས་ལྔ་ཡབ་ཡུམ་ཆགས་བཅས་ལོངས་སྤྱོད་རྫོགས། །ལོངས་སྐུ་ཞི་བ་འཁོར་ལོའི་སྒྱུར་བའི་ཆས། །ཞི་བ་རྒྱན་མེད་དྲང་སྲོང་ཆ་བྱད་དང་། །རིགས་ངན་ཆ་བྱད་དག་ཏུ་འདོད་པ་ཉིད། །དྲང་སྲོང་ལྟར་ཁྲོས་བདེ་དགྱེས་དུས་འཁོར་སོགས། །སངས་རྒྱས་ཁྲོ་བོའི་དྲང་སྲོང་ཆེན་པོ་ཡིན། །གཅེར་བུ་རིགས་ངན་སོགས་ལ་འཁྲུལ་མི་བྱ། །ཐལ་མོ་དགུ་པ་བྱང་སེམས་ཁྲོ་བོ་ཡིན། །ཐལ་མོ་བརྒྱད་པ་རབ་འཇིགས་ཁྲོ་རྒྱལ་ཟེར། །ཞལ་ཚད་དྲུག་པ་ཕོ་ཉ་ཕྱག་བརྙན་ནོ། །མཐོ་གསུམ་པ་ནི་ཤིན་ཏུ་མིའུ་ཐུང་། །གཤིན་རྗེ་གནོད་སྦྱིན་སྲིན་པོ་ཁྲོས་པ་གསུམ། །ཉམས་འགྱུར་ཙམ་ལས་ཐིག་ཚད་དབྱེ་བ་མེད། །གནོད་སྦྱིན་ལྟར་ཁྲོས་ཕྱག་རྡོར་རིགས་ཐམས་ཅད། །ཞལ་ཚད་བརྒྱད་པ་ཉིད་ཡིན་སྲིན་པོའི་གཟུགས། །མིའུ་ཐུང་བའི་ཚད་དུ་འདུས་པ་ཡིན། །སྒར་སྨན་ཁྲོ་བོ་གནོད་སྦྱིན་ཁྲོས་པའི་གཟུགས། །སྨན་གསར་སྒར་རིས་འདྲེས་པ་སྲིན་པོའི་ཉམས། །མཁྱེན་ལུགས་སྨན་གསར་གཤིན་རྗེ་ཁྲོས་པ་དང་། །མཐུན་པར་སློབ་དཔོན་མཁས་པའི་ཞལ་ལས་965

ཐོས། །ཁྲོ་བོའི་ཁྲོས་དོན་བཤད་པའི་སྐབས་ཏེ་བདུན་པའོ། །ཉན་ཐོས་ལ་སོགས་མི་ཡི་འགྲོ་བ་ལ། །གྱེན་དུ་མཐོ་བདུན་འཕྲེད་དུ་མཐོ་བརྒྱད་ཡོད། །ཞལ་ཚད་སོར་མོ་བཅུ་གཉིས་མགྲིན་པ་དོ། །ཐུགས་ཀ་ལྟེ་བ་གསང་གནས་ཞལ་ཚད་རེ། །བརླ་ལ་ཞལ་ཚད་གང་དང་སོར་མོ་དོ། །པུས་མོ་སོར་གསུམ་རྗེ་ངར་མཐོ་གང་དང་། །སོར་མོ་གཉིས་ཡིན་ཞབས་དཔངས་སོར་མོ་གསུམ། །ཆ་ཆེན་བདུན་ཡིན་ཆ་ཕྲན་བརྒྱད་བཅུ་བཞི། །འཕྲེད་དུ་ཚངས་ཐིག་སྟེང་ནས་མཆན་ཁུང་རྩེར། །ཞལ་ཚད་གང་ཡོད་དཔུང་ལྷུ་ཐལ་མོ་གང་། །ལག་ངར་མཐོ་གང་ལག་མགོ་ཞལ་ཚད་གང་། །གཡས་གཡོན་སྡོམ་པས་མཐོ་བརྒྱད་འདོམ་པ་གང་། །སོར་གྲངས་རྩིས་ན་དགུ་བཅུ་གོ་དྲུག་ཡོད། །རང་རྒྱལ་དེ་སྟེང་སྐྲ་དཔངས་སོར་མོ་དོ། །ས།ཙུག་ཏོར་ཅུང་ཟད་འབུར་བ་སོར་མོ་གང་། །ཉན་ཐོས་ཆེན་པོ་བཞེངས་ཚེ་སྐུ་བོངས་ལ། །ཐུང་བའི་སྐྱོན་འབྱུང་ཞལ་ཚད་བཅུ་པ་ཉིད། །བྱས་ཀྱང་རུང་མོད་སྤྲུལ་པའི་ཉན་ཐོས་ཞེས། །སངས་རྒྱས་ཉིད་ཀྱི་རྣམ་འཕྲུལ་ཡིན་ཕྱིར་དང་། །མཐོང་ན་མི་མཐུན་མེད་པ་རྒྱལ་བའི་སྐུ། །མཚན་དཔེའི་འོས་ལྡན་བྲིས་ན་ལེགས་པས་སོ། །ཉན་ཐོས་རང་རྒྱལ་དང་མིའི་ཚད་བཤད་པའི་སྐབས་ཏེ་བརྒྱད་པའོ། །བླ་མའི་ཡོན་ཏན་ཡོངས་སུ་བཟུང་བ་ཡི། །རྒྱུད་ལས་བཤད་པའི་ཁྲི་དང་རྒྱབ་ཡོལ་ཚད། །ཚུལ་མཐུན་བྱུང་ན་རྟེན་འབྲེལ་ཤིན་ཏུ་ཆེ། །བྱང་ཕྱོགས་དག་པའི་ཁྲི་མགྱོགས་ལེའུ་ཚན་བདུན། །ཁྲི་གདན་ཁྲི་གདོང་ཁྲི་ཡི་966

རྐང་པ་དང་། །ཁྲི་རྨང་ཉེས་རིམ་བ་གམ་ལན་ཀུན་བདུན། །ཡང་ན་མཆོད་རྟེན་གདོང་ཆེན་མན་ཆད་ཁྲི། །སྟོབས་བཅུ་མངའ་བའི་རྒྱལ་བ་མཐའ་དག་ལ། །འོས་པ་ལུང་དང་རིགས་པའི་སྒྲུབ་བྱེད་མང་། །བརྡ་དོན་པར་ཕྱིན་རྫོགས་པའི་རྒྱན་ཆ་དྲུག །རྒྱབ་ཡོལ་རྒྱས་པ་ཕུབ་ལ་ཞོལ་གཏང་དབྱིབས། །འབྲིང་པོ་པད་འདབ་བསྡུས་པ་ལྕགས་རྩེ་མ། །སྒང་གཟུགས་ལ་སོགས་གང་བབས་སྐབས་དང་སྦྱར། །ཡང་ན་བྱ་རྒྱལ་ཁྱུང་ཆེན་ལྟ་བའི་བརྒྱན། །པ་ཏྲ་ཆོས་ཉིད་རྒྱན་ཏེ་ཆད་པ་མེད། །ཆུ་སྲིན་ཚུལ་ཁྲིམས་འཛིན་ཅིང་གཏོང་མི་ཤེས། །བུ་ཆུང་མཛེས་པའི་བརྒྱན་ཏེ་ཡིད་དུ་འོང་། །རི་དྭགས་པྲིཏྟ་ས་ར་སྙིང་རྗེའི་རྒྱན། །གླང་པོ་ཆེ་ནི་སྟོབས་བཅུའི་རྩལ་རྫོགས་བརྒྱན། །ཀླུ་ཕྲུག་མེད་ཅིང་སེངྒེ་ཡོད་པ་དང་། །ཀླུ་ཕྲུག་སེངྒེ་གཉིས་ཀ་མེད་པ་སོགས། །འདྲ་མིན་ཡོད་ཅིང་བླ་མའི་རྒྱབ་ཡོལ་ལ། །རྟོགས་པ་མཆོག་ཉིད་ཡིད་བཞིན་ནོར་བུའི་བརྒྱན། །ཐབས་ཤེས་ཟུང་འབྲེལ་གཞུ་དང་གཞུ་རྒྱུད་དབྱིབས། །དར་ཟབ་རྒྱབ་འབོལ་ཆོས་ཀྱི་རྒྱལ་པོའི་གདན། འཕན་གདུགས་ཁ་དཀར་བཀྲ་ཤིས་མཐར་ཕྱིན་བརྒྱན། །གཡུ་འབྲུག་སྙན་གྲགས་ངང་པ་ཚུལ་ཁྲིམས་བརྒྱན། །གཞན་རྣམས་འདྲ་ཞིང་རྡོ་རྗེའི་གདན་ཁྲི་དང་། །བ་གམ་འཁོར་ལོའི་མཚན་སོགས་བོད་ཡུལ་གྱི། །ལུགས་སྲོལ་མཁས་པའི་ཞལ་ལུང་ཡིན་པར་གྲགས། །གདན་ཁྲི་རྒྱབ་ཡོལ་དམའ་ཞིང་ཆུང་བ་སྐྱོན། །རྒྱ་ཆེ་མཐོ་བཛེས་བཟོ་བཀོད་རྒྱས་པ་ན། །རྒྱལ་བསྟན་དར་རྒྱས་ཡུན་གནས་རྟེན་འབྲེལ་མཆིས། །བླ་མའི་ཡོན་ཏན་ཡོངས་སུ་བཟུང་བ་སོགས། །རྩ་མའི་ལོ་967

ཙཱས་རྒྱུད་འབུམ་རྣམ་དག་ཏུ། །མཁས་པ་ཕལ་གྱིས་ཁས་ལེན་མི་མཛད་ཀྱང་། །རང་བྱུང་ཞབས་དང་ཆོས་ཀྱི་འབྱུང་གནས་ཀྱིས། །ཚད་མར་མེཛད་པས་བདག་ཀྱང་དེའི་རྗེས་འབྲངས། །ཕྱག་མཚན་བཞུགས་སྟངས་་མཚོན་གྱི་སྦྱོར་ཚུལ་རྣམས། །ཡན་ལག་ཡིན་ཀྱང་ཡི་གེ་མང་དོགས་ནས། །མ་བྲིས་ཤེས་པར་འདོད་ན་གཞན་དུ་བལྟ། །རྒྱབ་ཡོལྡ་གདན་ཁྲི་སོགས་བཤད་པའི་སྐབས་ཏེ་དགུ་པའོ། །སྤང་བྱ་སྐྱོན་གྱི་མཚན་ཉིད་གལ་ཆེ་བ། །ཀོས་ཀོ་མགྲིན་པ་བྱིན་པ་རིང་ན་སྐྱོན། །སྣ་དང་རྣ་བ་སོར་མོ་ཐུང་ན་སྐྱོན། །ནུ་མ་ཤངས་དང་དཔྲལ་བ་ཡོ་ན་སྐྱོན། །བརླ་དང་དབྱི་མགོ་ནམ་འཚུང་ཉམས་ན་སྐྱོན། །སྤྱན་གྱི་མཚན་ཉིད་མི་ལྡན་ཡོ་བ་སྐྱོན། །དྲང་སྲོང་ཁྲོས་པ་སྦོམ་ཤིང་ཐུང་ན་སྐྱོན། །གནོད་སྦྱིན་ཁྲོས་པ་ཕྲ་ཞིང་རིང་ན་སྐྱོན། །ཧ་ཅང་རིང་དང་ཧ་ཅང་ཐུང་ན་སྐྱོན། །ཧ་ཅང་ཕྲ་དང་ཧ་ཅང་སྦོམ་པ་སོགས། །མི་མཛེས་སྐྱོན་རྣམས་སྒྲིམ་ཏེ་སྤང་བར་བྱ། །སྤང་བྱའི་སྐྱོན་བཤད་པའི་སྐབས་ཏེ་བཅུ་པའོ། ། ་གཡོ་སྒྱུ་སྤངས་ཤིང་རང་གིས་གང་ཤེས་གཟབ། །ཚད་ལྡན་ཕན་པ་ཚད་མེད་ཉེས་དམིགས་བསམ། །ཀུན་ལ་ལྷག་བསམ་ཕན་པའི་སེམས་ལྡན་ན། །དཀོར་ལ་རྣམ་སྨིན་ཆུང་ཞིང་ཕན་ཡོན་ཐོབ། །ཉིན་རེ་བཞིན་དུ་ལྷ་སྐུ་བྲིས་བཞེངས་ཀྱི། །དགེ་ཚོགས་མ་གྱུར་འགྲོ་ལ་བསྔོ་ཤེས་ན། །རིང་མིན་བྱང་ཆུབ་ཐོབ་པར་ཐེ་ཚོམ་མེད། །དེ་ཕྱིར་སེམས་བསྐྱེད་བསྔོ་སྨོན་རྒྱས་གདབ་བྱ། །འདིར་འབད་རྣམ་པར་དཀར་བའི་དགེ་ཚོགས་དེས། །བཟོ་བོ་སྦྱིན་968

བདག་འབྲེལ་ཐོག་གཙོར་བྱས་པའི། །མཁའ་ཁྱབ་སེམས་ཅན་མངོན་པར་སངས་རྒྱས་ཤོག ། ་ཅེས་པ་འདི་ལྟར་དགོས་ཞེས། རིག་བྱེད་མཁས་པའི་འབྱུང་གནས་ཀུར་ཤོད་མང་ཡོལ་གྱི་ནང་ཚན་གནས་མཆོག་ཉི་ཟླ་ཡི་བྱང་སེ་བྲང་། ང་བྲག་གི་གནས་སྒོ་སྤང་ལྗོངས་ནགས་ཚལ་གྱིས་བརྒྱན་པའི་འདབས། ཁམས་པ་ཀུན་དགའ་བསྟན་འཕེལ་སྐུ་འཁྲུངས་པའི་ཡུལ་སྡེ་མདའི་ཕུ་སྐྱོ་ནམས་ཀྱི་༤ ལྷ་མགར་པད་ཚེས་ཟངས་ས་ལེ་སྦྲམ་གྱི་ཕུད་སྣོད་དངུལ་གྱི་འབྲུ་གསུམ་གྱིས་བརྒྱན་པ་བཅས་བསྐུལ་ངོར། གྲུབ་ཆེན་ཀརྨ་ཆགས་མེད་ཀྱི་གསུང་ལྟར་གོ་ཤེས་སླ་བ་གཙོ་བོར་བཏོན་ནས། བྲིས་འབུར་ལྷ་བཟོ་ཡོངས་ལ་ཕན་པའི་བློས། མཁན་པོ་འདུལ་བ་འཛིན་པ་རྐརྨ་རིན་ཆེན་དར་རྒྱས་དཔལ་བཟང་པོས་འོག་མིན་ཀརྨའི་ཡང་དབེན་དུ་སྦྱར་བ། ལྷ་བཟོ་བྲིས་འབུར་གྱི་བྱེད་པོ་ཀུན་ལ་ཕན་ཐོགས་པར་གྱུར་ཅིག །སརྦ་མངྒལ།།
 ་969

མཇུག་གི་གཏམ།བོད་ཀྱི་བཅུ་ཕྲག་རིག་མཛོད་ཆེན་མོ་ལས་བཀའ་བརྒྱུད་པའི་གསུང་་་་་རབ་པོད་ཉི་ཤུ་ཕྱོགས་སྒྲིག་བྱས་པའི་དཔེ་ཚོགས་པར་སྐྲུན་འགྲོ་སོང་ཡོངས་བསྡོམས་སྒོར་བརྒྱད་འབུམ་བདུན་ཁྲི་བཞི་སྟོང་ཙམ་དགོས་འདུགཉེ་བའི་ལོ་འགའི་རིང་ལ་འཛམ་གླིང་རོགས་པ་ཚོགས་པའི(20224)དབུ་་ཁྲིད་ཨ་དཀོན་རིན་པོ་ཆེས་ལོ་རེར་སྒོར་ཁྲི་བཅུ་རེའི་འགྲོ་སོང་དང་། ཞང་གང(ལྷོས་་〉〉།༼་།)སྒོར་བཞི་ཁྲི།(ཥྛ1།།།་་་ཥྛ་ཁྲི་)༅ལྐོལྐོ།1་སྨཾ་ 51་ཏཱ་།།རྡོ་ལྐོ་༧ལྷ་་ ༩་་ཪྴ།ཁུ་ལྔཡི་་།ལྐོལྐོ་་་༼་་་།༥)ཀང་སྒོར་བཞི་ཁྲི། ཨའོ་མིན་སྒྲ་བསྒྱུར་གླིང་སི་་བླ་མ་བློ་གྲོས་བསྟན་རྒྱས་ལགས་ནས་སྒོར་ཚིག་ཁྲི། ཞང་ཀྱང་གནས་བཞུགས་ཟུར་རི་བླ་མ་བསྟན་འཛིན་ལགས་ཀྱིས་སྒོར་ཆིག་ཁྲི། མཁན་བསོད་རྒྱས་ལགས་ནས་སྒོར་སུམ་སྟོང་། ལྷོ་དྲུང་བྱམས་ང་་སེངྒེ་ལགས་ནས་སྒོར་ཅིག་སྟོང་བཅས་་ཀྱི་རྒྱུ་སྦྱོར་དང་རང་དགོན་གྱི་མ་ཁན་པོ་དང།འ་བརྟན་གྱིས་་་་རྩོམ་སྒྲིག་ལས་མའི་རོགས་པ་ལ་བརྟེན་ཏེ་རིག་གཞུང་འདི་དག་པར་སྐྲུན་་་་་བྱུང་དང་འབྱུང་མུས་སུ་མཆིས་པས་ཁོང་རྣམས་ལ་སྙིང་ཐག་པ་ནས་ཐུགས་རྗེ་དང་བཀའ་དྲིན་ཆེ་ཞུ། དེང་རྒྱལ་བསྟན་སྤྱི་དང་ཁྱད་པར་དྭགས་བརྒྱུད་ཀྱི་བསྟན་པ་ཉག་ཕྲ་བའི་སྐབས་འདིར། མིག་ལྡན་རིས་མཐུན་བློས་ཐུབ་ཆོས་མཆེད་གྲོགས་པོ་རྣམས་ཀྱིས་མཐུན་སྦྱོར་ལ་བརྟེན་མ་བཀལ་བའི་ཁུར་ཆེན་ཕྲག་ཏུ་བླངས་་ཏེ་ཡུལ་ཤུལ་་སྐྱེ་དགུ་མདོར་བོད་ཀྱི་བཅུ་ཕྲག་རིས་གཞུང་ཉམས་གསོ་་ཚོསས་ང།་ཞེས་པའི་བྱ་བ་དབུ་བརྩམས་ནས་བཟུང་ངེ་སྔོན་དཔེ་་རྒྱུན་དཀོན་ང།་གླེགས་་བམ་བརྒྱ་ཕྲག་ལ་་སྙེ་བ་གས་ར་རྙེད་བྱུང་བ་ལ་ས་དངེ།་་་་970

སྐྲུ་ན་འགྲེམས་སྤེལ་གང་ཐུབ་དང་སྔར་མ་རྙེད་པ་རྣམས་བསར་འཚོལ་་་་་་་་་་འགྲེམས་སྤེལ་སོགས་མདོར་ན་རིན་བྲལ་གྱི་གཙུག་ལག་སྤྱི་དང་བྱེ་བྲག་་་་་་་་་་དྭགས་བརྒྱུད་ཀྱི་རིག་གཞུང་ཡིག་བཤད་ལུང་གསུམ་གྱི་རྒྱུན་ཉམས་བསོ་་་་་་་རྣམ་དག་ཅིག་བྱས་དང་བྱེད་མུ་ས་སུ་ཡོད་པས། ཁྱེད་རྒྱལ་བསྟན་བཤད་སྒྲུབ་ཏུ་མཁྱེན་ཅིང་ཆོས་འབྱོར་སྟོབས་གསུམ་ལྡན་པའི་དམ་པ་རྣམས་དང་།རང་རིགས་ཀྱི་རིག་གཞུང་ལ་མཐོང་རྒྱ་ཆེ་བའི་སྤྱོད་ལྡན་ཤེས་ཡོན་ཅན་་་་་་་་རྣམས་དང་། བསྟན་པ་ལ་ལྷག་བློ་གཅིག་ཏུ་དཀར་བའི་དད་འབྱོར་གཏོང་ཕོད་ལྡན་པའི་སྦྱིན་བདག་རྣམས་ཀྱིས་ང་ཚོའི་ཚོགས་པརོ་ཟང་ཟིང་ནོར་གྱི་རྒྱབ་སྐྱོར་དང་། མ་ཕྱི་གཡར་གནང་། ཡིག་རྒྱུན་ཁྱབ་སྤེལ་གྱི་འབྲེལ་བ་སང་ཟབ་རེ་གནང་མཛད་པ་མཁྱེན་མཁྱེན།ཞེས་རིག་གཞུང་ཉམས་སསོ་ཚོགས་པའི་འགན་འཛིན། བཅུ་ཕྲག་རིག་་བཞུང་རྩོམ་སྒྲིག་པ་སྐྱོ་བྲག་དམ་ཆོས་ཟླ་བའམ་ཀརྨ་གཙུག་ལས་སྨྲ་བའི་ཟླ་བ་དེས་སྤྱི་ལོ༢༠༠༣ལོའི་ཟླ༡༠ཚེས༢༠ཉིན་བྲིས།971 ་

སྤྱིའི་ཅས་འགོད་པ། །སྣ་ཟློཟློ་ཇི་སྦྲི་མོ།རྩོམ་སྒྲིག་འགན་འཁྲར་པ། ༵༵༵་ནཱམས་ཚེ་རིང་།མདུན་ཐོག་མཛེས་རིས་པ། སྐར་མ་འོད་གསལ།ལྷ་རིས་པ། ཤུག་གུ་རྡོ་ལྷ།པར་སྒྲིག་འཆར་འབོད་པ། ལ་ཧའེ་ཡུང་།〈 བོད་ཀྱི་བཅུ་ཕྲག་རིག་མཛོད་ཆེན་མོ 〉ལས་བཀའ་བརྒྱུད་པའི་གསུང་རབ་པོད་གསུམ་པ།ཟློས་གར་དང་བཟོ་རིག་པ།བུ་སྟོན་སོགས་ཀྱིས་མཛད། མཁན་པོ་དམ་ཆོས་ཟླ་བས་བསྒྲིགས།༵༵་།།་སྤེ། ལ། མཚོ་སྔོན་མི་རིགས་དཔེ་སྤུན་ཁང་།(ཟི་ལིང་གྲོང་ཁྱེར་ཐུན་རིན་ལམ་སྒོ་མང 10)སྦྲག་མང 810001 ལ་པར 6143426བརྒྱུད་འཚོང་། མཚོ་སྔོན་ཞིང་ཆེན་ཞིན་ཧྭ་དཔེ་ཁང་།པར་འདེབས། ནན་སུའུ་ཞིན་ཧྭ་པར་ཁང་།དེབ་ཚང། 850༧༧ལོ།168༧༧ ་།732དཔར་འོག 31ཡིག་གྲངས་ སྤེ །3་3གསབ་ཤོག 5པར་ཐེངས། 2003ལོའི་ཟླ །2པར་པར་གཞི་དང་པོ་བསྒྲིགས།དཔར་ཐེངས། 2003ལོའི་ཟ་ 12པར་དཔར་ཐེངས་དང་པོ་དཔར།དབར་གྲངས། 2 000 ་དཔེ་རྟགས། 1525 7—5420— 1020—473 ་ 36རིན་གོང་། སྒོར32་ 00པར་གཞི་འདི་གར་དབང་བས་པར་བཤུས་བརྒྱབ་ན་ཁྲིམས་ཆད་ཕོག(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ)